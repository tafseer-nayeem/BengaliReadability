এক ছিল বাঘ। তার যেমন চেহারা তেমনি গায়ে জোর। তার হাঁক ডাক আর লম্ফ ঝম্ফ দেখে জঙ্গলের সব জন্তুরা ভয় পেত। আর ভয়ে সবাই তাকে খুব মেনে চলত।সত্যিই সে ছিল বনের রাজা।তার মতন শিকার করবার ক্ষমতাও সে বনে কারও ছিল না। মাঝারি জন্তুদের তাে কথাই নেই। বড়াে বড়াে হাতিও তার হাতে রেহাই পেত না। এক লাফে তার শুঁড়ের ডগায় উঠে সজোরে থাবা বসিয়ে দিত হাতির মাথায়। আর সে হাতিকে তখন বাঁচায় সাধ্য কার ? সেই এক থাবার চোটেই হাতি ঘুরে পড়ে যেত। এমনি জোর ছিল বাঘের গায়ে।
কিন্তু বনের পশুর চেয়ে মানুষের ওপর তার লােভটা ছিল বেশি। মানুষের গন্ধ পেলে সে আর সব শিকার হাতছাড়া করত। মাঝে মাঝে মানুষের রক্ত না পেলে তার চলত না। সে অনেক কষ্ট স্বীকার করত সেজন্যে।বনের মধ্যে কিংবা বনের ধারে লােকজন বড়াে একটা কেউ যেত না। তাই মানুষের রক্তের আশায় বাঘকে প্রায়ই আসতে হত এদিকে মানে লােকালয়ের দিকে। বনের কাছাকাছি গ্রামগুলােতে রাত্তিরে সুবিধে পেলেই সে হানা দিত।এমনি করে ভালােমন্দ খেয়ে তার দিন একরকম চলে যাচ্ছিল।এমন সময় এক কাণ্ড হল।একদিন মহা বিপদে পড়ল সে। এমন বিপদে সে কখনও পড়েনি।
হল কী সেদিন রাতে মানুষের গন্ধে গন্ধে বেশ খানিকটা দূরে গিয়ে পড়েছিল। এ একটা নতুন গ্রাম এখানে সে আগে আসেনি কখনও। তার ওপর ঘুটঘুট করছে অন্ধকার। চোখ জ্বেলেও বেশি দূর দেখা যায় না। আর এখানকার রাস্তাঘাট সব যেন কেমন বিদঘুটে। পায়ে পায়ে কেবল হোঁচট খেতে হয়। কোথা থেকে কী হল কে জানে। অন্ধকারে বাঘ তাে কিছুই ঠাওর করতে পারেনি। এটা একটা প্রকাণ্ড খাঁচা নাকি? রাস্তার ধারে কেনই যে পাতা ছিল কে বলবে! তারই সর্বনাশের জন্যে বুঝি। কিন্তু কেউ তাে তাকে এ গ্রামে চিনত না? হয়তাে অন্য কারও জন্যে এটা খাটানাে ছিল। কিংবা হয়তাে কারও জন্যেই পাতা হয়নি। এমনি রাস্তার ধারে পড়ে ছিল। অন্ধকারে হাঁটতে হাঁটতে বাঘ তারই মধ্যে ঢুকেছিল কিছু না বুঝে। তারপরই দরজাটা আপনা থেকে বন্ধ হয়ে যায়। আর সেই বাঁশের খাঁচায় আটকে গেল বাঘ।
ছটফট করতে করতে এদিকে ওদিকে সে ধাক্কাধাক্কি করতে লাগল। কিন্তু খাঁচার কোনাে দিকই খুলতে পারলে না ভাঙতেও পারলে না। ধস্তাধস্তি করতে করতে কখন রাত কেটে গেল। ফরসা হল আকাশ আর চারিদিক।
তখন দিনের আলােয় বাঘ নিজের অবস্থাটা আরও ভালাে করে বুঝতে পারলে।এ একটা অচেনা গ্রাম। এখানকার একটা রাস্তার ধারে একটা মজবুত বাঁশের তৈরি খাঁচা। তার একদিকে দরজা সেটাও বন্ধ। আর তার মধ্যে সে আটকে পড়েছে। রাত্তিরে বােধহয় তার দরজাটা খােলা ছিল! সে অন্ধকারে বুঝতে না পেরে তার মধ্যে ঢুকে পড়ে। তারপর বন্ধ হয়ে যায় দরজা।
এখন খাঁচার মধ্যে বন্দি হয়ে বাঘ বসে বসে ভাবতে লাগল কী করে এই খাঁচা থেকে বেরােনাে যেতে পারে? নিজের গায়ের জোরে তাে হবে না। সারারাত সে চেষ্টা করে দেখেছে। নিজের বুদ্ধির জোরেও কিছু করা যাবে না। যদি অন্য কেউ দয়া করে খাঁচার দরজা খুলে দেয় তবেই বেরিয়ে প্রাণটা বাঁচে। না হলে আরাে কটা দিন যদি এমনিভাবে থাকতে হয় তাহলে অনাহারেই মারা যেতে হবে।
এই সব ভেবে বাঘ অপেক্ষা করতে লাগল সামনে কাউকে দেখতে পেলেই বলবে বলে।
কিন্তু তখন সবে ভাের হয়েছে। আর এ জায়গাটাও গ্রামের খুব ভেতরে নয়। বােধহয় একটু বাইরের দিকে। লােক চলাচল তখনও আরম্ভ হয়নি। তাই সে খানিকক্ষণ কারও দেখা পেলে না।
তারপর বেলা যত বাড়তে লাগল কিছু কিছু লােককে বাঘ সেখান দিয়ে যাতায়াত করতে দেখলে।
যাকে সেখান দিয়ে যেতে দেখে তাকেই ডেকে ডেকে বলে ও ভাই শুনছ এই খাঁচার দরজাটা একবার খুলে দেবে?
কিন্তু কেউ তার কথায় কান দেয় না। কেউ হয়তাে তার কাকুতিমিনতি শুনে আসে। তবে বাঘের ভীষণ চেহারা দেখে শেষ পর্যন্ত রাজি হয় না খাঁচার দরজা খুলে দিতে। বলে না বাবা কাজ নেই আমার। ছাড়া পেলে তুমি আমাকেই আগে খাবে?
বাঘ অনুনয় করে বলে না ভাই না। আমায় বিশ্বাস করাে। আমি তােমার কোনাে ক্ষতি করব না। খাঁচা খুলে দিলেই আমি বনে চলে যাব। আমায় বিশ্বাস করাে ভাই।কিন্তু কেউ তাকে বিশ্বাস করে না। এদিকে বেলা বাড়তে থাকে আর সেই সঙ্গে ঝাঁ ঝাঁ রােদ। তার ওপর কাল সারা রাত পেটে কিছু পড়েনি। খিদের জ্বালায় রােদের তাপে সে যেন জ্বলতে লাগল। আর ছটফট করতে লাগল খাঁচার এদিক থেকে ওদিকে।
তাছাড়া আর এক ফ্যাসাদ। ছােটো ছেলেদের খাচার দিকে নজর পড়লেই তারা হই হই করে ছুটে আসে। খাচার মধ্যে কেউ ঢিল ছােড়ে কেউ আবার বাখারি এনে খোঁচা দেয়। বাঘ গাঁক গাঁক করে তাদের দিকে তেড়ে যায় ভয় দেখায় খাঁচার ধারে এসে। কিন্তু তারা তাতে মােটেই ভয় পায় না। জানে তাে যে বাঘ খাঁচার মধ্যে আছে। কী করবে তাদের? বরং আরও মজা পায় তারা। বাঘকে আরাে নাস্তানাবুদ করে। তারপর আর যখন ভালাে লাগে না খেলতে চলে যায়।
এমনি করে সারা সকালটা বাঘের কষ্টেই কাটল। দুপুর গেল গড়িয়ে। কেউ খাঁচার দরজা খুলে দিলে না। খিদে তেষ্টায় নিস্তেজ হয়ে বাঘ বসে রইল রাস্তার দিকে চেয়ে। যে লােক সেখান দিয়ে আসে যায় বাঘ তাকেই একবার করে বলে ও ভাই শুনছ এই খাঁচার দরজাটা খুলে দাও না।
তারপর একজনকে দেখে বাঘের মনে হল এ লােকটি বেশ ভালাে মানুষ। হাসিমুখে সে একলা রাস্তা দিয়ে আসছিল। খাঁচার সামনে দিয়ে যাবার সময় তাকে বাঘ ডাকলে। বললে দয়া করে আমার খাঁচার দরজাটা খুলে দাও না ভাই। কাল রাত থেকে এখানে আটকে পড়ে আছি। দোহাই তােমার আমার প্রাণ বাঁচাও।
শুনে লােকটি খাঁচার সামনে এসে দাঁড়ালে। আর বাঘকে বললে বড়ােই বিপদে পড়েছ দেখছি। তা তােমার প্রাণ বাঁচাতে পারি। কিন্তু ছাড়া পেলে তুমি কী করবে তাই ভাবছি। আমার ঘাড় মটকাবে না তাে? বাঘ তার কথায় খানিকটা ভরসা পেয়ে মিনতি করে বললে না ভাই না আমার কথা বিশ্বাস করাে। আমি ছাড়া পেলেই বনে চলে যাব। সেখানে আমার বাচ্চারা আমার জন্যে। পথ চেয়ে রয়েছে। আমি গিয়ে তাদের খাওয়াবার ব্যবস্থা করব। তােমাকে আমি কথা দিচ্ছি তােমার কোনাে ক্ষতি করব না।
তখন লােকটা বললে দেখাে নিজের মুখে যেকথা এখন স্বীকার করলে তা যেন মনে থাকে। তােমার কথার ওপর নির্ভর করে খাঁচা খুলছি।
এই বলে সে খাঁচার দরজা খুলে দিলে। আর বাঘ সঙ্গে সঙ্গে এক লাফে বেরিয়ে এসে ধরল তাকে।
লােকটি দেখলে সর্বনাশ! ছাড়া পেতে না পেতেই কথার খেলাপ? একে এখন আর কিছু বলাই বৃথা। কিন্তু মুখে কোনাে ভয়ের ভাব না দেখিয়ে বললে আচ্ছা একটা কথা শােনাে। আমাকে না হয় একটু পরেই মেরাে। আমি তাে তােমার সঙ্গেই থাকব। এখন একবার আইনটা জেনে নিলে হয় না? আমি তােমার উপকার করলুম আর আগে তুমি আমায় কথা দিয়েছিলে যে আমার কোনাে ক্ষতি করবে না। এখন এ বিষয়ে আইন কী আছে পাঁচজনের কাছে জেনে নেওয়া যাক। তারপর যা খুশি তাই কোরাে।
বাঘ বললে বেশ তাই হবে। কিন্তু মানুষের কাছে কিছু জিজ্ঞেস করা চলবে না। অন্য সবাইকে বলতে হবে। অন্য সকলের মত আমি মেনে নেব। কিন্তু মানুষের কথা শুনব না।
শুনে লােকটি বললে আচ্ছা আমি তাতেই রাজি আছি। এখন চলাে পাঁচজনের মত নেওয়া যাক। কেউ ভালাে করলে তার বদলে মন্দ করা যায় কি না এ বিষয়ে কে কী বলে শােনা যাক চলাে।
এই স্থির হবার পর তারা দুজন তখনই চলল। চলতে চলতে লােকটি প্রথমে জিজ্ঞেস করলে রাস্তাকে।
রাস্তা রাস্তা তােমাকে একটা আইনের কথা জিজ্ঞেস করি। বলাে তাে এ বিষয়ে তােমার মত কী?
রাস্তা জিজ্ঞেস করলে কোন বিষয়ে শুনি?
লােকটি বললে কথাটা হচ্ছে এই কেউ কারাের উপকার করলে তার বদলে তার ক্ষতি করা উচিত না শুধু ভালাে করা উচিত?
শুনে রাস্তা বললে এই কথা? তা আমার দিকে চেয়ে দেখাে তাহলেই এর উত্তর পাবে। আমি মানুষের কত উপকার করি। কিন্তু মানুষ আমার সঙ্গে কী ব্যবহার করে চেয়ে দেখছ তাে? আমার সর্বাঙ্গ নােংরা করে রাখে ভেঙেচুরে গর্ত করে দেয়। ভালাে করার বদলে তারা আমার মন্দ করে। বাঘ তখন লােকটির দিকে চেয়ে বললে দেখলে তাে? আইনটা কী? ভালাের বদলে কী করা হয়ে থাকে। লােকটি বললে আচ্ছা ওই গাছকে এবার বলি। দেখি গাছের কী মত। গাছটির তাে অনেক বয়েস হয়েছে। মনে হয় জ্ঞানী।
এই বলে সে প্রকাণ্ড গাছটির নীচে গিয়ে বললে গাছ গাছ তােমাকে একটা আইনের কথা জিজ্ঞেস করি। বলাে তাে এ বিষয়ে তােমার মত কী?
কঁকড়া মাথা দুলিয়ে গাছ জিজ্ঞেস করলে কোন বিষয়ে শুনি? কথাটা হচ্ছে এই কারাে ভালাে করলে তার বদলে কি তার মন্দ করা উচিত না শুধু ভালাে করা উচিত? গাছ বললে এই কথা? তা মত আমার জানাচ্ছি। কিন্তু সে কি তােমার পছন্দ হবে? তবে জিজ্ঞেস করলে যখন বলি শােন। আমার কথাটা একবার ভেবে দেখাে। আমি মানুষের কত উপকার করি। যে আমার কাছে চায় তাকেই আমি ফল দিই ছায়া দিই। আশ্রয় দিই রােদে জলে ঝড়ে। কিন্তু মানুষরা আমার সঙ্গে কী ব্যবহার করে? তারা কেউ কেটে নেয় আমার সব ডাল। তারপর আমার যখন আরাে বয়েস হবে আমার গােড়াটা পর্যন্ত কেটে ফেলে বিক্রি করে দেবে। যেমন অন্য সব বুড়াে গাছকে তারা করে। তা আমাদের এই তত আইন। আমরা মানুষের ভালাে করলেও তার বদলে মানুষেরা আমাদের শুধু মন্দ করে।বাঘ তখন লােকটির দিকে চেয়ে বললে দেখলে তাে আইনটা কী? ভালাের বদলে কী করা হয়ে থাকে। দু জনের কথা তাে শুনলে? আর কাকে জিজ্ঞেস করতে চাও বলল। আর একজনকে জিজ্ঞেস করতে পারবে। তার বেশি আর না। উঃ! আমার বড্ড দেরি হয়ে যাচ্ছে।
শুনে লােকটির বুক ধড়ফড় করে উঠল। সে কোনােরকমে বললে আচ্ছা বেশ। আর একজনকেই জিজ্ঞেস করব। তারপর তুমি যা বলবে তাই হবে।এই বলে বাঘের সঙ্গে আবার সে এগিয়ে চলল। আর মনে মনে ভাবতে লাগল কী আশ্চর্য! যাকে জিজ্ঞেস করি সে ই দেয় উলটো জবাব! আমার দেখছি বরাতটাই খারাপ। ভালাে করতে গেলুম হল মন্দ। আবার যাকেই জিজ্ঞেস করি বলে কি না ভালাের বদলে জগতে মন্দই করা হয়ে থাকে। এই হল সংসারের আইন! এমন উলটো আইন হলে কি সংসার চলতে পারে? এখন কাকে জিজ্ঞেস করি? সে আবার কী বলে বসবে কে জানে। আর বাঘটাই বা কতক্ষণ ধৈর্য ধরে থাকবে কে বলতে পারে? উঃ কী বিপদেই না পড়লুম। হায় হায় কেন ওই সর্বনেশে জন্তুর কথায় ভুলে তাকে বাঁচাতে গেলুম খাঁচা থেকে?
এমনি নানান কথা ভাবতে ভাবতে সে বাঘের সঙ্গে পথ চলছিল। এমন সময় দেখে এক হরিণ আসছে। তখন লােকটি এগিয়ে গিয়ে হরিণকে বললে হরিণ হরিণ তােমাকে একটা আইনের কথা জিজ্ঞেস করি। বল তাে এ বিষয়ে তােমার মত কী?
হরিণ চমৎকার চোখ দুটি মেলে একবার তার দিকে আর একবার বাঘের দিকে চেয়ে বললে কোন্ বিষয়ে শুনি?
কথাটা হচ্ছে এই কারাে ভালাে করলে তার বদলে ভাললা করা উচিত না শুধু মন্দ করা উচিত?
একটু ভেবে হরিণ বললে এক কথায় প্রশ্ন করলে বটে কিন্তু এখনই উত্তর দেওয়া শক্ত। আমায় তােমাদের ব্যাপারটা ভালাে করে জেনে নিতে হবে। তারপর আমার মত জানাব। তােমাদের দুজনের মধ্যে বােধহয় এই নিয়ে তর্ক হয়েছে। তা বাঘের এ বিষয়ে কী মত?
লােকটি বললে বাঘের মত হল ভালাে করলে তার বদলে মন্দ করা উচিত। কেমন বাঘ মশাই তাই না?
বাঘ কটমট করে চেয়ে বললে শুধু আমারই মত নয় যারা জ্ঞানী যাদের বয়েস হয়েছে আর বিবেচনা করবার ক্ষমতা আছে তাদের সকলেরই এই মত! শুনলে না গাছ রাস্তা সবাই এ বিষয়ে কী বললে?
হরিণ তাড়াতাড়ি বাঘকে বললে হা হা। বুঝতে পেরেছি। আমারও মতটা ওই রকম দাঁড়াবে। তবে আমার জ্ঞান বুদ্ধি ওই গাছ রাস্তা ওদের চেয়ে কম। তাই আমি তােমাদের তর্কটা গােড়া থেকেই শুনতে চাই। কী থেকে আর কেনই বা তােমাদের এই তর্ক আরম্ভ হল তা জানতে পারলে আমার বােঝবার পক্ষে বড়ই সুবিধে হয়। কী হয়েছিল একটু বলল তাে শুনি।
তখন লােকটি সেই খাঁচার দরজা খােলা থেকে আরম্ভ করে যা যা হয়েছিল সব বললে। তবে বাঘের ওপর রাগ একটুও জানাল না কিংবা তার দোষও দেখালে না কিছু। বাঘের আর রাগের কোনাে কারণ রইল না।
হরিণ সব মন দিয়ে শুনলে। তারপর বাঘকে বললে এখন একবার সেই খাঁচার কাছে গিয়ে সেখানটা ভালাে করে দেখে নিই। তারপরেই বলে দেব আমার মতামত। আমাকে একবার সেখানে নিয়ে চলল।
বাঘ বললে তা যাচ্ছি। কিন্তু সেখানে গিয়ে বেশি দেরি করা চলবে না বলে দিচ্ছি। অনেক সময় নষ্ট হয়ে গেছে।
এই বলে বাঘ মানুষ আর হরিণ তিনজনে সেই খাঁচার সামনে গেল। হরিণ বাঘকে বললে এই খাঁচার মধ্যে তুমি তাহলে ছিলে? এইখান থেকেই তােমাদের দু জনের তর্কটা আরম্ভ হয়েছিল কেমন? আচ্ছা তুমি খাঁচার ভেতর কোনখানে ছিলে একবার দেখাও তাে। আমি ওপর থেকে দেখে নিই। এই বলে হরিণ খাঁচার ওপর উঠে বসল। আর বাঘ তার কথা মতন গিয়ে ঢুকল খাঁচার মধ্যে।
অমনি সঙ্গে সঙ্গে হরিণ ঝুপ করে খাঁচার দরজাটা বন্ধ করে দিলে। বাঘ হেঁকে বলে উঠলে ও কী করলে ও কী করলে? হরিণ বললে ঠিক করেছি। যা উচিত তাই করেছি।
তখন বাঘ রেগে লম্ফঝম্ফ করতে লাগল খাঁচাটার দরজার দিকে ওপর দিকে। বিকট মুখ করে গাঁক গাঁক করতে লাগল। হরিণ খাঁচার ওপর থেকে নেমে এসে বললে শয়তান কোথাকার! এবার কেমন জব্দ হয়েছিস। তাের সঙ্গে এমনি ব্যবহারই করা উচিত। তাের ভালাে করলে তুই তার বদলে মন্দ করতে চাস? এ বেচারি তাের প্রাণ বাঁচিয়েছিল তুই তাকে খেতে চাইলি ছাড়া পেয়ে তাের পাপের শাস্তি এবার ভােগ কর।
এই বলে হরিণ লােকটিকে বললে লােকজন ডেকে এনে শয়তানটাকে এখানেই শেষ করাে। তখন লােকটি গিয়ে গ্রামের সবাইকে ডেকে আনলে। তারপর সকলে মিলে খুঁচিয়ে খুঁচিয়ে মেরে ফেললে বাঘটাকে।
বনে বনে ঘুরে হরিণ খুব ক্লান্ত। পিপাসা পেয়েছে তার জল পায় কোথায় ? কোথায় জল? পাশেই ছিল নদী। হরিণ চলল নদীর কাছে জল খেতে। যেতে যেতে থমকে দাঁড়াল সে। কেন দাঁড়াল? হরিণ জানে নদীতে কুমির আছে। পাড়ের কাছাকাছি লুকিয়ে চুরিয়ে আছে জলের তলায়। যেই নামবে জল খেতে কুমির অমনি কুমির কী করবে শুনি?
কী আর করবে। খপাৎ করে পা টা ধরে নিয়ে যাবে জলের তলায় আর তারপর খেয়ে ফেলবে।
হরিণ জল খাবে কী করে?
হরিণ মনে মনে একটা মতলব আঁটল। সে চেঁচিয়ে বলল দেখি তাে নদীর জলটা কি সত্যি সত্যি গরম? আমি বরং আগে ভাগে পা ডুবিয়ে দেখে নিতে চাই। তারপর খেতে হয় খাব।
কী করল হরিণ? যেটা বলল সেটা না করে মুখে করে একটা লাঠি নিয়ে তার অন্য পাটা জলের মধ্যে রাখল।
যেই না রাখা খপাৎ করে লাঠিটা কুমির নিয়ে গেল একেবারে জলের তলায়। হি হি করে হেসে উঠল হরিণ। আর হাসতে হাসতে সে বলল কী বােকা কুমির কোনটা লাঠি আর কোনটা যে সত্যিকারের পা সেটাও চেনে না।
হাসতে হাসতে হরিণ চলে গেল খানিক দূরে। নদীতে গিয়ে মজা করে জল খেয়ে ফিরে গেল বনে।
আর কোনওদিন জল খেতে আসেনি?
জল না খেলে কেউ কি বাঁচে? আবার আরেকদিন হরিণ এসেছে জল খেতে। এসে দেখে কী নদীতে একটা কাঠের বড়াে টুকরাে ভাসছে। হরিণ জানে কুমির যখন জলে ভাসে তখন তাকে ঠিক কাঠের টুকরাের মতাে দেখায়। মনে মনে আবার মতলব আঁটল হরিণ। আরও জোরে চেঁচিয়ে বলল কাঠের টুকরােটা সত্যি যদি কুমির হয় তবে আমার সঙ্গে কথা বলবে না। কুমির না হয়ে আর সত্যি যদি কাঠের টুকরােই হয় তবে আমার সঙ্গে খােশগল্প জুড়ে দেবে।
তারপর ?
এরপর আর কী। হরিণের কথা যেই শেষ হয়েছে অমনি সে শুনতে পেল একটা কর্কশ আওয়াজ। জলের তলায় মুখ রেখে কুমির বলল বিশ্বাস করাে আমি সত্যি কাঠের টুকরাে।
কাঠের টুকরাে আবার কথা বলতে পারে নাকি? সেটা কখনাে হয়। তাই তাে হরিণ হি হি করে হেসে উঠল। হাসতে হাসতে ভাবল বােকা কুমির এটাও জানে না। তারপর হরিণ ফিরে গেল বনে।
একবার। দু বার। আর কি হরিণ এসেছিল কুমিরের কাছে?
হ্যা হ্যা আরও একদিন এসেছিল। কেন জানাে?
নদীর এপারে থাকতে তার আর ইচ্ছে করছিল না। নদীর ওপারে নাকি প্রচুর রসালাে ফলমূল আর কচি কচি পাতা আছে। হরিণের খুব ইচ্ছে সেসব খাওয়ার। কিন্তু নদী পেরােবে কী করে? নদী পেরােবার আগেই কুমির যদি খেয়ে ফেলে।
এবারও হরিণের মাথায় এল একটা দুর্দান্ত মতলব। যেই না আসা হরিণ চেঁচিয়ে উঠল ওহে কুমির ভায়া
তক্ষুনি জলের নীচ থেকে গর্জন করে উঠল কুমির আরে আরে হরিণ ভায়া যে। আমার সকালের ভােজনের জন্য বুঝি তুমি এসেছ?
না না কুমির ভায়া। আজকে আমি অন্য একটা কাজ নিয়ে এসেছি তােমাদের কাছে। বলল হরিণ।
অন্য কাজ? সেটাই তাে বলছি। হরিণ বলল রাজা আমাকে পাঠিয়েছেন। এই নদীতে কত কুমির থাকে আজই গুনে তাকে বলতে হবে।
রাজা বলেছেন? খানিকটা ভয় পেয়েই কুমির বলল আমাদের কী করতে হবে শুনি।
তেমন কিছুই না। তােমরা সব কুমির নদীর এপার থেকে ও পার পর্যন্ত সার দিয়ে ভেসে থাকো। আমি এক দুই তিন চার করে পর পর সব গুনে নেব।
কুমির চলে গেল তার পরিবারের লােকজনদের খবর দিতে। তারপর একে একে পাড়াপড়শি বন্ধুবান্ধব যারা ছিল সবাইকে খবর দিয়ে জড়াে করে সার দিয়ে ভেসে থাকতে বলল।
সবাই হাজির! হরিণ বলল এবার গােনা শুরু।
হরিণ একটা করে কুমিরের পিঠে লাফায় আর বলে এক তার পরেরটার পিঠে উঠে বলল দুই। এমনি করে তিন চার পাঁচ। যতক্ষণ না হরিণ নদীর ওপাড়ে নামল।
গােনা থামতেই কুমির চিৎকার করে উঠল গােনা শেষ হয়েছে? হরিণ বলল হা হা তােমরা সত্যি সত্যি অনেক। কিন্তু কিন্তু কী? কুমির বলল। আসলে তােমরা একেবারে বােকার হদ্দ। কথাগুলাে বলে গান গাইতে গাইতে হরিণ চলল নতুন বনের খোঁজে। যে বন সুস্বাদু ফলমূল আর কচিপাতায় সবুজে সবুজ।
এক ছিল কামার। তো তার ছােট্ট একটি কামারশালা ছিল। যে কুঁড়েঘরখানিতে সে থাকত তার সামনের দিকেই তৈরি করে নিয়েছিল এই কামারশালা। ছােটো হলেও এ সবই তার নিজের জায়গা ।
সকাল থেকে সন্ধে পর্যন্ত এই কামারশালায় বসে বসে কামার কাজ করত। দুপুরে একবার শুধু খেয়ে আসত ঘর থেকে।
আর কোনাে লােককে সে কাজে সাহায্য করবার জন্যে রাখেনি। নিজেই সব করত সারাদিন ধরে। কখনাে শােনা যেত তার হাতুড়ি পেটার ঠকঠক শব্দ। কখনাে তার হাপর চালাবার ভন্ ভন্ একটানা আওয়াজ। দিনের পর দিন শােনা যেত।
যেমন কামারশালায় তেমনি ঘরেও কামার ছিল একা। সংসারে তার আপনার বলতে আর কেউ ছিল না। তাই রােজগার বেশি না হলেও দিন চলে যেত একরকম করে। অবস্থা তার ভালােও নয় মন্দও নয়। এইভাবে আর দশজনের মতন দিন কাটত।
কামারের কিন্তু মনে সুখ ছিল না। কারণ কিছুতেই সে সন্তুষ্ট হতে পারত না নিজের অবস্থায়। কামারশালার কাজ কোনােরকমে চালাত বটে কিন্তু মন তার সদাই অশান্তিতে ভরা থাকত। একটা না একটা নালিশ তার অন্তরে ছিলই। আর সে সব নালিশ সে বসে বসে জানাত নিজেকেই।
এক এক দিন এক একটা অসুবিধের কথা নিয়ে সে আপন মনে বকবক করত। তার মতন অবস্থায় থেকে কোনাে সুখ নেই কিছুই তার ভালাে লাগে না সে ছাড়া জগতের আর সবাই সুখে আছে এই ছিল তার বদ্ধ ধারণা। আর এই নিয়েই নিত্য তার মনের জ্বালা ফুটে বেরুত। তার কামারশালার আগুনের মতন নিজের জ্বালায় নিজেই সে জ্বলত প্রতিদিন। তার কামারশালার কাছেই থাকত এক বুড়াে। সে বড়াে অদ্ভুত লােক। তার কত বয়স কী সে করে এসব কিছুই জানা যেত না। সে সবাইকে চিনত বটে কিন্তু কেউ চিনত না তাকে। সবাই তাকে জানত একজন জ্ঞানী লােক বলে এই পর্যন্ত। তার যে কী আশ্চর্য ক্ষমতা তা কেউ ভাবতেও পারত না।
সেই বুড়াে যদি ইচ্ছে করত তার মুখের প্রতিটি কথা ফলে যেত অক্ষরে অক্ষরে। সে যা উচ্চারণ করত তা ই সত্যি হত। যে কোনাে লােককে দিয়ে যা খুশি করাতে পারত বুড়াে। তবে তার এই অসাধারণ শক্তির কথা সেখানকার কেউ জানত না। সে রােজ লক্ষ করত কামারশালায় কাজ করতে করতে কামার গজগজ করছে আপন মনে। কেবলই ভাগ্যকে দোষ দিচ্ছে আর হা হুতাশ করছে।
দিনের পর দিন এমনি শুনতে শুনতে বুড়াে একদিন গিয়ে হাজির হল কামারশালার সামনে।
সেদিনও হাপরের ধারে বসে কামার আপন মনে বকবক করছিল উঃ কি সাংঘাতিক গরম। আর তাে সহ্য হয় না। এই গরমে খাটতে খাটতে প্রাণ বেরিয়ে গেল। মরে গেলুম। কী বরাত আমার। আমার চেয়ে কষ্টে আর কেউ নেই।
বলতে বলতে তার চোখ পড়ল ওদিকের পাহাড়টার ওপর। অমনি সে বলে উঠল ওই যে পাহাড়ের ওপরকার পাথর ওটাও আমার চেয়ে অনেক আরামে আছে। ওখানে নিশ্চয় বেশ ঠান্ডা। আর মনে হয় গাছপালারও বেশ ছায়া আছে ওখানটায় ?
বুড়াে এতক্ষণ ধরে তার রকমসকম দেখছিল আর কথাগুলাে শুনছিল।
এবার কামারকে জিজ্ঞেস করলে পাহাড়ের ওপরকার ওই পাথরটা খুব সুখে আছে বলে তােমার মনে হয়?
কামার বললে নিশ্চয়। অন্তত আমার চেয়ে তাে বটেই। তখন বুড়াে বললে আচ্ছা তুমি যদি ওই পাথর হয়ে যাও তাহলে সন্তুষ্ট হবে তাে? আর তােমার কোনাে নালিশ থাকবে না?
কামার বলে উঠল ওঃ সে আর বলতে! আমি দিব্যি শান্তিতে থাকব পাহাড়ের ওপরে। বুড়াে বললে বেশ। তুমি আজ থেকে এই পাহাড়ের পাথরই হও। আর সঙ্গে সঙ্গে সেই কামার হয়ে গেল পাহাড়ের ওপরকার একটা পাথর।
সেই উঁচুতে উঠে গিয়ে সেদিন থেকে সে বাস করতে লাগল।
সেখানটা সত্যিই সুন্দর। চারিদিকে চমৎকার দৃশ্য। নিরিবিলি আর ঘন গাছের ছায়া। ঝিরঝিরে ঠান্ডা হাওয়া। তার ওপর কোনাে খাটুনিই এখানে নেই।তাই তার দিন বেশ আরামেই কাটতে লাগল। কিন্তু দিন কয়েক পরে এক পাথুরে এল সেখানে। পাহাড়ে পাহাড়ে পাথর কেটে নিয়ে আসাই তার কাজ। এখন এই পাহাড়ের এদিকটায় সে পাথর কাটতে আরম্ভ করলে।
কাটতে কাটতে সে কামার যেখানে পাথর হয়ে ছিল সেই পাথরে সজোরে এক ঘা বসিয়ে দিলে।
যন্ত্রণায় সে চিৎকার করে উঠল উঃ কী ভয়ানক লাগছে। প্রাণ যে বেরিয়ে গেল। ও পাথুরে দোহাই তােমার। আমায় দয়া করে ছেড়ে দাও। ওরে বাবা আমি আর পাথর হয়ে থাকতে চাই না। ও বুড়াে তুমি কোথায় আছ? এখানে এসে আমায় বাঁচাও।
বুড়াে টুক টুক করে এসে বললে কী হল?
আমার প্রাণ যায়। আমি আর পাথর হয়ে থাকতে চাই না। তাহলে তুমি কী চাও?
আমি পাথুরে হতে চাই। পাথুরে হতে পারলেই বেঁচে যাব আমি। তখন বেশ মজায় শুধু পাথর কেটে কেটে বেড়াব। আর আমায় কেউ মারতে বা কাটতে পারবে না।
বুড়াে বললে বেশ। তুমি আজ থেকে তাহলে পাথুরে হও। আর সঙ্গে সঙ্গে সে হয়ে গেল এক পাথুরে। তারপর থেকে তার কাজ হল পাহাড়ে পাহাড়ে ঘােরা। কোথায় ভালাে পাথর আছে ঘুরে ঘুরে তার খোঁজ করা। আর পাহাড়ে পাহাড়ে সেই সব পাথর কেটে কেটে বেড়ানাে।
এমনি করে তার কিছুদিন কাটল। মাত্র কটা দিন। তারপরই সে ক্লান্ত বিরক্ত হয়ে উঠল। কাজটা বড়ােই কষ্টকর মনে হতে লাগল তার। কোনােরকমে আর কয়েকটা দিন এইরকম খেটে বেড়াল বটে কিন্তু শেষে আর তার শরীরে পােষাল না। সর্বাঙ্গ ব্যথা হয়ে উঠল। ফোসকা পড়তে লাগল হাতে পায়ে। পাহাড়ে পাহাড়ে পাথর কেটে বেড়াবার আর তার ক্ষমতা রইল না।
এবার তার মনে হল পাথুরের চেয়ে কষ্টের কাজ আর কিছু হতে পারে না। তবে বাইরে থেকে বুঝতে পারা যায় না এই যা।
তখন আবার সে মনের দুঃখে বুড়ােকে ডাকতে লাগল। বুড়াে টুক টুক করে এসে বললে কী হল? আমার প্রাণ বেরিয়ে যাচ্ছে। আমি আর এত খাটতে পারছি না। পাথুরে হয়ে থাকতে আর চাই না আমি। আমার একটা উপায় করে দাও।
কী চাও তুমি? আমি সূর্য হয়ে ওই আকাশে থাকতে চাই। তাহলে বেশ চমৎকার হয়। আকাশের সূর্য হলে আর আমায় এত খাটতে হবে না।
বুড়াে বললে বেশ। তুমি তাহলে আজ থেকে আকাশের সূর্য হও। আর সঙ্গে সঙ্গে সে আকাশের সূর্য হয়ে গেল। কিন্তু এ তাে আর সেই পাহাড়ের পাথর কিংবা সেই পাথুরে হওয়া নয়। আগের দুবার তবু দিনকতক লেগেছিল তার শিক্ষা হতে। এবার প্রথম দিনেই তার আক্কেল হয়ে গেল। সূর্য এক বিরাট জ্বলন্ত পিণ্ড। একথা সে আগে ভাবতেও পারেনি। এখন ভীষণ তাপে সে নিজেই একেবারে অস্থির হয়ে উঠল। এ এক অসহ্য অবস্থা আর এখনি এর বিহিত না করলেই নয়।
আবার সে বুড়ােকে মনে মনে ডাকতে লাগল। বুড়াে ঠুক টুক করে এসে বললে কী হল?
ছটফট করতে করতে সে বললে উঃ এ কী সাংঘাতিক গরম! এ তাে আগুন। আমি একেবারে ঝলসে যাচ্ছি। আমি আর সূর্য হয়ে থাকতে চাই না।
বুড়াে জিজ্ঞেস করলে তবে কী চাও?
আমি রাতের আকাশে চাঁদ হয়ে থাকতে চাই। সে বেশ ভালাে হবে। চাঁদ নিশ্চয়ই খুব ঠান্ডা। আমি এবার আরামে থাকব। আমার আর কোনাে কষ্ট থাকবে না।বুড়াে বললে বেশ।আজ থেকে তাহলে তুমি চাদ হও।আর সঙ্গে সঙ্গে সে চাঁদ হয়ে আকাশের একদিকে চলে গেল। কিন্তু চাঁদ হয়ে সে দেখলে বাইরে থেকে যা ভেবেছিল ভেতরে মােটেই তা নয়। এখানে আর এক রকমের বিপদ। এমন দুর্দশার কথা সে কখনাে ধারণাও করতে পারেনি। এখানেও দারুণ গরম। চাঁদ হয়েও সূর্যের মতন গরম সহ্য করতে হচ্ছে। সূর্যের ওই প্রচণ্ড আলাে পড়ে গা পুড়ে যাচ্ছে যেন। তাই এখানেও এত জ্বালা। এ অবস্থায় প্রাণ বাঁচবে কী করে?
তখন সে আবার বুড়ােকে ডাকতে লাগল। বুড়াে ঠুক টুক করে এসে বললে কী হল? আমার আর কাজ নেই চাঁদ হয়ে। এখানেও যে এমন গরমের জ্বালা আমি কী করে জানব? চাঁদ হবার সাধ আমার মিটে গেছে।
আবার তুমি কী চাও? আগেকার মতন আমার সেই কামার হওয়াই ভালাে দেখছি। শুনে বুড়াে মুচকি হেসে জিজ্ঞেস করলে তাই নাকি? কামার হওয়া ভালাে? কামার হয়ে তুমি তাহলে সন্তুষ্ট থাকবে?
নিশ্চয় নিশ্চয়।তখন বুড়াে মাথা নেড়ে বলতে লাগল না বাপু না। তুমি সন্তুষ্ট থাকবে না কামার হয়ে। সতুষ্ট হয়ে থাকার ধাতই তােমার নয়। কামার তাে তুমি বহুদিন ধরেই ছিলে। মনে নেই তখন ঘ্যানর ঘ্যানর করে সারাদিন কী রকম নালিশ জানাতে? একটা দিনের জন্যেও কখনাে সতুষ্ট হয়েছিলে? তােমার সেই অবস্থায় তােমারই কথামতন কামার থেকে তােমায় পাহাড়ের পাথর করে দিলুম। কিন্তু তাতে তুমি সুখী হলে না। তখন তােমার কথামতন তােমায় করলুম পাথুরে। তাতেও তুমি সুখ পেলে না। আবার তােমার কথামতন করলুম সূর্য। কিন্তু তাতেও তুমি সন্তুষ্ট হলে না। তারপর চাইলে চাঁদ হতে। তাও তােমায় করে দিলুম। কিন্তু তাতেও তুমি শান্তি পেলে না। এখন আবার বলছ সেই কামার হওয়াই ভালাে। দেখাে বাপু স্পষ্টই বলছি আমি তােমার কথা আর বিশ্বাস করি না। তােমার বায়না আমি অনেক শুনেছি। আর কোনাে কথা শুনতে চাই না। তুমি চাঁদ হতে চেয়েছিলে চাঁদ হয়েই থাকে। এই তােমার উপযুক্ত। বলে বুড়াে ঠুক টুক করে চলে গেল।
আর সেই থেকে কামার চাঁদের ফাঁদে আটকে আছে আকাশে।
অনেককাল আগের কথা। কোনাে এক বিত্তশালী রাজ্যে খুব ধনী এক রাজা বাস করতেন। তাঁর রাজত্বে তখন কোনাে অভাব ছিল না। তার ছিল সুন্দরী এক রানি। রানির ছিল যেমন রূপ তেমনি গুণ। রাজ্যের চারপাশে পাহারা দেওয়ার জন্যে রাজামশাই চারজন প্রধানমন্ত্রী নিযুক্ত করেছিলেন। বাইরের শত্রুপক্ষ যেন রাজ্যের ভেতরে হামলা করতে না পারে সে ব্যাপারে তারা সবসময় নজরদারি করতেন। সৈন্যসামন্ত নিয়ে সবসময় মােতায়েন থাকতেন।
আর রাজামশাইয়ের কাছে থাকতেন এক রাজজ্যোতিষী। তিনি রাজামশাইকে সুপরামর্শ দিতেন। আর ছিল রাজামশাইয়ের একদল বিশ্বস্ত কর্মচারী। এঁরা সকলেই রাজামশাইয়ের। সমস্ত কাজকর্মে খুবই আন্তরিকভাবে সহযােগিতা করতেন। সেজনন রাজ্যে না ছিল দুঃখ না ছিল বিশৃঙ্খলা । রাজামশাইয়ের সবই ছিল কিন্তু ছিল না জানা সেই বিদ্যা যার সাহায্যে রাজামশাই আগেই জানতে পারবেন যে যুদ্ধে তার জয় হবে না পরাজয় হবে। শুধুমাত্র এই অজ্ঞতার জন্যে রাজামশাই মনে মনে খুবই দুশ্চিন্তায় ভুগতেন। কী করে তার রাজত্বের সীমা তিনি বাড়াবেন এ ব্যাপারে ভেবে কূলকিনারা পেতেন না। এইরকম সাত পাঁচ ভেবে ভেবেই রাজামশাই ভীষণ অস্থির হয়ে পড়লেন।
এইভাবে দিন চলে যায়। বছরের পর বছর কাটে।
কালধর্মে রাজামশাই যখন বুড়াে হলেন তখন তার কেবলই মনে হতে লাগল যদি কোনাে শত্রুসৈন্য তাঁর রাজ্য আক্রমণ করে বসে তাহলে তাে তিনি আর পেরে উঠবেন না।
তাই একদিন খুব সকালবেলায় রাজামশাই রানিমাকে সঙ্গে নিয়ে রাজদরবারে এলেন। রাজজ্যোতিষী পারিষদবর্গ চার প্রধানমন্ত্রী সকলে নত হয়ে রাজামশাই ও রানিমাকে অভিবাদন জানালেন। রাজামশাই পারিষদবর্গকে বললেন আপনারা সকলে শুনুন আমার মাথায় একটা বুদ্ধি এসেছে। চলুন আমরা সকলে তক্ষশিলায় গিয়ে বিখ্যাত জাদুকর তিসাবামােক্ষর কাছে জাদুবিদ্যা অনুশীলন করি। যদি আমরা জাদুবিদ্যা ভালােভাবে আয়ত্ব করতে পারি তাহলে খুব সহজে আমরা শনিধন করতে পারব। আমাদের তখন আর যুদ্ধে জয়পরাজয়ের ভাবনাচিন্তা থাকবে না।
রাজামশাইয়ের এই প্রস্তাবে সকলেই সম্মতি জানালেন।
একদিন সকালে রাজামশাই রানিমা রাজজ্যোতিষী ও চার প্রধানমন্ত্রী তক্ষশিলার উদ্দেশ্যে রওনা হলেন। সেখানে পৌঁছে রাজামশাই বিখ্যাত জাদুকর তিসাবামােক্ষর খোঁজ করলেন। সন্ধান পেয়ে রাজামশাই তার সঙ্গে দেখা করলেন। তাকে অনুরােধ করলেন তিনি যেন তাদেরকে জাদুবিদ্যা শেখান।
রাজামশাইয়ের প্রস্তাবে রাজি হয়ে জাদুকর তাদেরকে জাদুবিদ্যা শেখাতে লাগলেন। এইভাবে তারা ক্রমে ক্রমে শিখে ফেললেন ভােজবাজির মাধ্যমে কেমন করে পশুপাখি বা কোনাে প্রাণীর রূপধারণ করতে পারবেন। শিক্ষা শেষ করে রাজামশাই খুশি মনে এবার নিজের রাজ্যে ফেরার কথা ভাবলেন। ফেরার সময় তিনি আবার রানিমা রাজজ্যোতিষী ও চার প্রধানমন্ত্রীকে সঙ্গে নিলেন।
তক্ষশিলা থেকে তারা রাজ্যে ফেরার সময় তিন দিন কেটে গেল। তারা এক গভীর জঙ্গলের মধ্যে প্রবেশ করলেন। সঙ্গে যা খাবার ছিল তা শেষ হয়ে এসেছে। খিদের জ্বালায় গাছের ফলমূল যে যা পেলেন তাই খেতে লাগলেন। এসব দেখে রাজামশাই ভেবেই আকুল। ভাবলেন তিনি ও তার দলবল খিদের জ্বালায় মারা যাবেন।
সেজন্য তিনি অনুচরদের ডেকে বললেন দেখুন মনে হচ্ছে আমাদের শেষের দিন ঘনিয়ে এসেছে। খাদ্য ছাড়া তাে আর প্রাণধারণ করা যায় না। তাই আপনাদের ডেকেছি। এখন আপনারা বুদ্ধি দিন আমাদের এই অবস্থায় কী করা কর্তব্য। রাজজ্যেতিষী এ কথা শুনে রাজামশাইকে বললেন মহারাজ এই অবস্থায় আমরা তাে আমাদের অধীত জাদুবিদ্যা প্রয়ােগ করতে পারি। তাই বলি কী মন্ত্রবলে আমরা সকলে বাঘ হয়ে যাই। তাহলে আর আমাদের কোনাে চিন্তা থাকবে না। এই বিশাল বনজঙ্গলে বহু পশুপাখি ঘােরাফেরা করছে। আমরা সহজেই এখানকার পশুপাখি শিকার করে খেতে পারব।
মহারাজ আপনি একবার ভেবে দেখুন। আমরা আমাদের রাজত্বে প্রবেশ না করা পর্যন্ত বাঘ হয়েই থাকি না কেন! নিজেদের রাজ্যে ফেরার মুখে আমরা না হয় ফের মানুষ হয়ে যাব।
রাজজ্যোতিষীর এমন সুন্দর পরামর্শে সকলের খুব আনন্দ হল। রাজামশাই বললেন শুনুন শুনুন আপনাদের কিন্তু একটা ব্যাপার আগে ঠিক করে নিতে হবে। আপনারা একে একে এসে বলুন দেখি বাঘের কোন কোন অঙ্গপ্রতঙ্গ আপনারা হতে চান! এ কথা বলেই রাজামশাই প্রথমে রানিমাকে ডাকলেন।
রানিমা রাজামশাইয়ের কথার জবাবে প্রথমেই বেছে নিলেন বাঘের মূল দেহখানি। এমন সুন্দর মখমলের মতন মসৃণ দেহ ধারণ করা একমাত্র রানিমারই সাজে। তাই এ ব্যাপারে কারাে কোনাে কিছু বলার রইল না।
এরপর রাজজ্যোতিষীর পালা। তিনি বললেন তিনি বিশালদেহী বাঘের দীর্ঘ লেজ হতে চান। যাতে তিনি সারাদিন মনেব আনন্দে মৃদুমন্দ বাতাসে এদিক ওদিক লেজ দুলিয়ে সমস্ত ব্যাপারটা উপভােগ করতে পারেন।
রাজামশাই রাজজ্যোতিষীর ইচ্ছেতে সম্মতি জানালেন। এরপর ডাকলেন তার চার প্রধানমন্ত্রীকে।
আপনারাই হচ্ছেন আমার রাজ্যের মূলস্তম্ভ। আপনারা একসঙ্গে এসে বেছে নিন।
প্রধামন্ত্রীরা এসে রাজামশাইকে বললেন আমরা চারজনই ওই বিশালদেহী বাঘের চারটে
পা হতে চাই। এতে আমরা বাঘদেহেরও মূলস্তম্ভ হলাম আর অঙ্গপ্রতঙ্গ চারটে একইরকম হওয়াতে কারাে কোনাে আপত্তিও থাকবে না।
রাজামশাই চার প্রধানমন্ত্রীর কথায় খুব খুশি হলেন। বললেন এখন তাে শুধু পড়ে থাকল বিশালদেহী বাঘের মাথা। তাহলে তাে আমাকে ওই মাথাটাই নিতে হচ্ছে। তাই তিনি নিলেন বাঘের মাথা।
এবারে এইসব ইচ্ছের কথা ভেবে ভেবেই তারা সকলে জাদুবিদ্যার মন্ত্র উচ্চারণ করতে শুরু করলেন। আর কী আশ্চর্যের কথা কিছুক্ষণের মধ্যেই সামনে দাঁড়িয়ে এক বিশালদেহী বাঘ। রাজামশাই রাজজ্যোতিষী রানিমা চার প্রধানমন্ত্রী সকলেই নিমেষে উধাও হয়ে গেলেন। সঙ্গে সঙ্গে ঘটল এক অদ্ভুত ঘটনা। সেই বিশালদেহী বাঘ খিদের জ্বালায় তর্জনগর্জন শুরু করে দিল বনজঙ্গলের মধ্যে। তিরবেগে ছুটে গেল কিছুদূর। তারপর দিল এক বিশাল লাফ। বনের পশুপাখি শিকার করে খেতে লাগল। মনের সুখে দিন কাটাতে লাগল।
কয়েকটা দিন কাটার পর সেই বাঘ মনের আনন্দে বনজঙ্গলে শিকার ধরে খেতে খেতে নিজের রাজ্যে ফেরার কথা বেমালুম ভুলে গেল। তাই রাজামশাই রানিমা রাজজ্যোতিষী চার প্রধানমন্ত্রী সকলেই বাঘ হয়েই রইলেন।
এক জমিদারের ছিল পরমা সুন্দরী এক কনা। সে ছিল জমিদার আর জমিদার গিন্নির প্রাণ। কন্যা যেমন রূপবতী তেমনই গুণবতী।
তা এই কন্যাকে বিয়ে করবে বলে এক যুবক এসে দাঁড়াল জমিদারের সামনে। অচেনা যুবককে দেখে জমিদার অবাক। কোনােদিন তাকে দেখেননি। কী চায়!
জমিদার যুবককে শুধােন কী চাও বাপু? যুবক ঘাবড়ে না গিয়ে বলে আমি আপনার কন্যাকে বিয়ে করতে চাই।
জমিদারের চোখ দুটো গােল গােল হয়ে যায়। মনে মনে ভাবেন বলে কী এই অচেনা অজানা ছােকরা! আমি জমিদার। আর আমার সামনে দাঁড়িয়ে কিনা বলে আমার মেয়েকে বিয়ে করবে। এটা সাহস না দুঃসাহস ? খানিক চুপ করে থাকেন। তারপর মনে মনে ফন্দি এঁটে জমিদার বলেন বেশ তাে! আমার মেয়েকে বিয়ে করবে ভালাে কথা। তােমাকে বলে রাখি আমার একটা শর্ত আছে।
যুবক বলে কী শর্ত বলুন।
সে বড়াে কঠিন ব্যাপার। জমিদার বলেন সেই শর্ত যদি পূরণ না হয় তাহলে কিন্তু তােমার প্রাণটাও যাবে।
আগে বলুন শুনি। তারপর না হয় ভাবা যাবে।
তা হলে শােন। বলেই জমিদার বলতে শুরু করেন তুমি কি জানাে আমার জমিদারির পশ্চিম দিকে একটা সরােবর আছে। সেই সরােবরের জল ঝরােমাস বরফের মতাে ঠান্ডা।
যুবক বলে জানি। তাই লােকে সরােবরটাকে শীতল সরােবর বলে।
বেশ। তাহলে সেই শীতল সরােবরে তিনদিন তিনরাত তােমাকে গলা পর্যন্ত ডুবে থাকতে হবে। পা কিন্তু মাটিতে ঠেকাতে পারবে না। এই শর্ত পূরণ করে যদি আমার সামনে এসে দাঁড়াও তা হলেই আমার কন্যার সঙ্গে তােমার বিয়ে দেব।
ঠিক আছে। কবে যাব শীতল সরােবরে ? যুবক বলে। দেরি করে লাভ কী? আগামীকাল সূর্য ওঠার মুহূর্ত থেকে শুরু হােক।
সূর্য তখনও ওঠেনি। যুবক এসে দাঁড়ায় শীতল সরােবরের ধারে। সঙ্গে কজন জমিদারের পাহারাদার।
ধীরে ধীরে যুবক শীতল সরােবরে নেমে পড়ে। জমিদারের পাহারাদাররা চেয়ে থাকে তার দিকে।
সময় পার হতে থাকে। পূর্বের সূর্য পশ্চিমে ঢলে পড়ে। তারপর রাত ফুরিয়ে আবার সূর্য ওঠে। এভাবেই দুদিন দু রাত পার হয়।
জমিদারের পাহারাদারদের একজন এসে জমিদারকে বলে হুজুর ও তাে দুদিন দুরাত দিব্যি পার করে দিল। আর একদিন একরাত বাকি। ওকে দেখে মনে হচ্ছে ও অনায়াসে আরও একদিন একরাত শীতল সরােবরে কাটিয়ে দেবে।
জমিদারের কপালে চিন্তার ভাঁজ পড়ে। তাই তাে। যুবক যদি কথামত শর্তপূরণ করে তাহলে তাকেও কথা রাখতে হবে। ভাবতে থাকেন কী করা যায়। ভাবতে ভাবতে হঠাৎ একটা মতলব ঠিক করেন। মুচকি হেসে আপন মনে বলেন তাের সঙ্গে মেয়ের বিয়ে দেব না কচু। কী করে তােকে তাড়াব দেখিস।
রাত্রি নেমে আসে। যুবক ভাবে আর আজকের রাত। তা হলেই শর্ত পূরণ হবে। জমিদারের মেয়ের সঙ্গে তার বিয়ে হবে।
আকাশে অগুনতি তারা। সে আকাশের দিকে চেয়ে থাকে। হঠাৎ দেখে কিছুদূরে পাহাড়ের চূড়ায় আগুন জ্বলে ওঠে। সে আগুন দেখে মনে মনে ইচ্ছে হয় তার ঠান্ডায় জমে যাওয়ার হাত পাগুলাে সেঁকে নেবার। তারপর ভাবে না। আর তাে আজকের রাত। ওটুকু কষ্ট তাকে করতেই হবে। না হলে জমিদারকন্যার সঙ্গে তার বিয়ে হবে না। আর প্রাণটাও যাবে। এই ভেবে সে আগুনের দিকে চেয়ে থাকে। রাত ফুরােয়। পুবদিকে সূর্য ওঠে। আর শীতল সরােবর ছেড়ে উঠে আসে যুবকটি। খানিকক্ষণ মাটিতে শুয়ে থাকে। তারপর উঠে পাহারাদারদের বলে যাও তােমাদের মনিবকে গিয়ে বলল আমি আসছি। জমিদার বিচলিত হয়ে পায়চারি করছেন। এমন সময় যুবক তার সামনে দাঁড়িয়ে বলে আমি শর্ত পূরণ করেছি। এবার আপনি আপনার কথা রাখুন।
জমিদার বললেন তিনদিন তিনরাত শীতল সরােবরে ছিলে বাইরে থেকে কোনাে তাপ পাওনি? কোনাে তাপ শীতল সরােবরের জল গরম করেনি?
তা আপনার পাহারাদারদের কাছে শুনে দেখুন। যুবক বলে। আমি কারও কাছে শুনতে চাই না। গতরাতে পাহাড়চূড়ায় আগুন দেখেছ? হা। হঠাৎ পাহাড়চুড়ােয় আগুন জ্বলে উঠতে দেখেছি। তাহলে আর বলছি কী! সে আগুনের তাপ তুমি দেখেছ! আগুনের ছায়া শীতল সরােবরের জলে পড়েছিল। তাতেই তাে তােমার শর্তভঙ্গ হয়েছে। দূর হও তুমি। তবে তােমাকে প্রাণদণ্ড থেকে রেহাই দিলাম। এই অনেক। বলেই জমিদার ভেতরে চলে যান।
যুবকটি আর কী করে কাঁদতে কাঁদতে বিচারকের বাড়ি গিয়ে সব ঘটনা বলল। বিচারক জমিদারকে ডেকে পাঠালেন। জমিদার আগেই বুঝতে পেরেছিলেন। তাই বিস্তর উপঢৌকন নিয়ে জমিদার বিচারকের বাড়ি হাজির হলেন। তাই দেখে বিচারক করলেন কী সমস্ত দোষ যুবকের উপর চাপালেন। যুবককে ডেকে বললেন তােমার সাহস তাে বড়াে কম নয়। কোন সাহসে তুমি জমিদারের নামে আমার কাছে নালিশ করতে এলে। আগুন সব সময় তাপ দেয় তুমি জানাে না? আশেপাশেও তাপ ছড়ায় সে কথা ভুলে গেলে? বিচারকের কথা শুনে যুবক অবাক। একবার জমিদারের মুখের দিকে একবার বিচারকের মুখের দিকে তাকায়। জমিদার মিটি মিটি হাসছেন। বিচারক গম্ভীর হয়ে আবারও বললেন তুমি মিথ্যে নালিশ করছ জমিদারের নামে। তাই তােমাকে জরিমানা দিতে হবে।
যুবক কোনাে কথা বলে না। রাগে দুঃখে কাঁদতে থাকে। বলে বলুন কী জরিমানা দিতে হবে। তােমাকে একটা ভােজ দিতে হবে। তুমি জমিদারের নামে মিথ্যে নালিশ করেছ আর বিচার করেছি আমি। তাই জমিদার আর আমাকে পেটপুরে খাওয়াতে হবে। যাও এবার। বাড়ি গিয়ে সে ব্যবস্থা করাে।
কী আর করবে যুবক কাঁদতে কাঁদতে বাড়ির পথ ধরে। হঠাৎ পথের মধ্যে শশকের সঙ্গে দেখা। সে খুব বিচক্ষণ। বিচারবুদ্ধিও খুব প্রখর। যুবককে কাঁদতে দেখে শশক বলল কী হল তুমি কাঁদতে কাঁদতে কোথায় চললে ?
যাব আর কোথায়। বাড়ি যাচ্ছি। তারপর যুবক শশককে সব কথা খুলে বলল। বিচারক কেমন জমিদারের পক্ষ নিয়ে জরিমানা করেছে তাও বলল।
সব শুনে শশক বলল এই ব্যাপার। কোনাে চিন্তা নেই। তুমি বাড়ি গিয়ে সব ব্যবস্থা করাে। আমি আছি। তবে হ্যা কোনাে রান্নায় নুন দেবে না। একটা নুনের পাত্র একটু দূরে রাখবে। আর আমাকেও ডাকবে। কেমন?
যুবক সব আয়ােজন করে শশকের কথামতাে। তারপর বিচারক আর জমিদারকে নিমন্ত্রণ করল। সেই সঙ্গে খবর দেয় শশককে।
জমিদার আর বিচারক খেতে বসলেন। বেশ বেলাও হয়েছে। সেই সঙ্গে রান্নার গন্ধ খিদে আরও বাড়িয়ে দিয়েছে।
খাবার মুখে তুলে জমিদার বলেন এটা কী হয়েছে! যুবক হাত জোড় করে বলে কেন ? সব তাে ঠিক ঠিক আছে। বিচারক অবাক হয়ে বলেন কেন কী হল। খাবারটা মুখে তুলে দেখুন। জমিদার বলেন। কিছু দূরে শশক একটা আসনে বসে মুচকি মুচকি হাসছে। বিচারক খাবার তুলে বললেন এমন বিস্বাদ কেন? খাবারে নুন দাওনি? শশক আসন ছেড়ে এগিয়ে এল দুজনের সামনে। বলে কেন নুন ছাড়া খাবার হবে কেন?
নুনের পাত্রে নুন থাকলেই হবে? খাবারে দিতে হবে না।? বিচারক বলেন। শশক তখন হেসে বলল কেন? খাবারের কাছাকাছি নুন থাকলেই তাে হয়! এ কথার অর্থ! একসঙ্গে দুজনে বলে ওঠেন।
শশক আবার হেসে উঠল বলল খুব সােজা। দূরে পাহাড়ের মাথায় মশাল জ্বাললে যদি আপনার শীতল সরােবরের জল গরম হয় তাহলে খাবারের এত কাছাকাছি নুনের পাত্র রাখলে খাবার কেন নােনতা হবে না? কী জমিদারমশাই ঠিক বলছি না আপনার বিচারক কী বলেন?
বিচারক বুঝতে পারেন শশক তাঁকে আচ্ছা জব্দ করেছে।
শশক আরও বলল উপটৌকন পেয়ে যুবককে ন্যায্য বিচার না দিয়ে জরিমানা করলেন। এবার আপনার ফাঁদে আপনি পড়েছেন। এখন সব ব্যঞ্জন আপনাদের খেতে হবে। নুনের পাত্র সামনেই আছে। নিন খাওয়া শেষ করুন।
এই খাবার খাওয়া সম্ভব নয়। বিচারক বলেন। তা হলে জমিদারমশাইয়ের সঙ্গে যে শর্ত হয়েছিল যুবকের তা পূরণ করতে বলুন।
কী আর করা যায়। জমিদার বাধ্য হলেন যুবকের সঙ্গে তার কন্যার বিয়ে দিতে। সেই বিয়ের আসরে শশক উপস্থিত হয়ে যুবককে বলল কোনাে ভয় নেই। বিপদে পড়লে আমার কাছে আসবে। আমরা উপটৌকন নিয়ে বিচার করি না।
যুবক ঘাড় কাত করে হাসতে থাকে।
এক রাজপুত্র ছিল। সে গল্প শুনতে খুব ভালােবাসত। সেই ছােট্টবেলা যখন প্রথম কথা বলতে শিখেছে তখন থেকে একটাই মাত্র আবদার তার তা হল গল্প শােনার। রাজপ্রাসাদের এক বুড়ােচাকর নানান দেশের প্রচুর গল্প জানত। আর বলতেও পারত খুব ভালাে। রাজা তাকে ঠিক করে দিলেন রাজপুত্রকে গল্প শােনানাের জন্য। রােজ রাতে ঘুমােতে যাবার আগে রাজপুত্র একটা করে গল্প শুনত। এই করতে করতে রাজপুত্র বড়াে হল। যখন বিয়ের বয়স হয়ে গেল তখনও গল্প শােনার নেশা কমল না।
রাজপুত্র এমন হিংসুটে ছিল যে ওর শােনা গল্পগুলাে কাউকে বলত না। এমনকি বন্ধুরা শুনতে চাইলেও এড়িয়ে যেত। এখন হয়েছে কী ওগুলাে সব ছিল আসলে জাদুগল্প। প্রত্যেকটা গল্পের প্রাণ ছিল। কিন্তু একটা গল্প বলা হয়ে গেলেই সেটা মরে ভূত হয়ে যেত। আর ভূতটা গিয়ে ঢুকত রাজপুত্রের পাশে ঝােলানাে একটা চামড়ার থলের মধ্যে। ভূতগুলাের ওখান থেকে বেরােনাের উপায় ছিল না। একমাত্র রাজপুত্র যদি অন্য কাউকে গল্পগুলাে বলত তবেই ওরা আবার প্রাণ ফিরে পেত। রাজপুত্র এসবের কিছুই জানত না। তাই বছরের পর বছর ধরে গল্প ভূতগুলাে থলের মধ্যে গিয়ে বন্দি হচ্ছিল। প্রথম প্রথম ওদের খারাপ লাগত। চামড়ার থলের সোঁদা সোঁদা গন্ধের মধ্যে বসে সুখ দুঃখের কথা বলে সময় কেটে যেত। কিন্তু আস্তে আস্তে ভূতের ভিড় বাড়তে লাগল। ওইটুকু ছোেট্ট থলের মধ্যে চাপাচাপি গাদাগাদি করে থাকতে হত। হাতপা নাড়ারও জায়গা নেই। শােওয়া তাে দূরের কথা। তাই ভূতগুলাে ক্রমশ খেপে উঠতে লাগল। সবসময় ওরা জল্পনাকল্পনা করত কী করে রাজপুত্রের ওপর প্রতিশােধ নেওয়া যায়।কারণ ওদের এই প্রাণান্তকর অবস্থার জন্য তাে রাজপুত্রই দায়ী।
একদিন পাশের রাজ্যের এক সুন্দরী রাজকন্যার সঙ্গে রাজপুত্রের বিয়ে ঠিক হল। রাজা বিশাল উৎসব অনুষ্ঠানের আয়ােজন করলেন। রাজ্যের রাজপথগুলাে সুন্দর করে সাজানাে হল। জায়গায় জায়গায় তােরণ তৈরি করা হল। ঠিক হল যে রাজ্যের একপ্রান্তে অবস্থিত এক মন্দিরে গিয়ে বিয়ের অনুষ্ঠান হবে। এসব শুনে ভূতেরা আলােচনা করে ঠিক করল যে বিয়ের দিনই রাজপুত্রের ওপর প্রতিশােধ নিতে হবে কারণ ওই দিনটাই ওকে জব্দ করার পক্ষে সবথেকে উপযুক্ত। বিয়ের দিন সকাল থেকেই রাজপ্রাসাদ সরগরম। লােকজন দাসদাসী আত্মীয়স্বজন সবাই ব্যস্তসমস্ত হয়ে ঘােরাঘুরি করছে। রাজপুত্রের বিয়ে বলে কথা! ওদিকে থলের মধ্যে গল্প ভূতেরা বসে নানারকম ষড়যন্ত্র করছে।
এক ভূত বলল অত দূর মন্দিরে বিয়ে করতে যাবার জন্যে চলতে চলতে রাজপুত্র নিশ্চয়ই ক্লান্ত হয়ে পড়বে। আর ওর খুব জলতেষ্টাও পাবে। তাই আমি একটা সুন্দর কারুকাজ করা সােনার ঘড়া হয়ে পথের ধারে পড়ে থাকব। ওটা দেখতে পেয়ে রাজপুত্র ওর লােকদের আদেশ দেবে ঘড়াটাতে জল ভরে আনার জন্য। আর যে মুহূর্তে রাজপুত্র জল খাবার জন্য ঘড়াটা মুখের কাছে তুলবে অমনি আমি একটা ধারালাে চকচকে তলােয়ার হয়ে ওকে আক্রমণ করব।
এটা খুব ভালাে বুদ্ধি এবার একটা ডিগডিগে রােগা ভূত বলল শুনে আমার মাথায়ও একটা মতলব এসেছে। মন্দিরে যাবার পথে একটা বড়াে আঙুরখেত আছে তােমরা সবাই লক্ষ করেছ নিশ্চয়ই। আমি একথােকা পাকা রসালাে আঙুর হয়ে ঠিক রাস্তার ধারের একটা গাছে ঝুলে থাকব। অত ভালাে আঙুর দেখে রাজপুত্র খেতে চাইবেই আর যখনই খাওয়ার জন্য আঙুরের থােকা রাজপুত্র মুখের কাছে তুলবে অমনি আমি একটা বিষাক্ত কাকড়াবিছে হয়ে ওর গলায় কামড়ে দেব। বাঃ বাঃ খুব ভালাে বুদ্ধি বের করেছ ভায়া বেশ ওস্তাদগােছের এক বুড়াে ভূত রােগা ভূতটার পিঠ চাপড়ে দিল।
এবার আমার বুদ্ধিটা শােননা। তােমরা সবাই জানাে যে বিয়ের অনুষ্ঠানে একটা নিয়ম আছে যে মন্দিরের সিঁড়িতে ওঠার সময় রাজপুত্রকে একটা চালের বস্তার ওপর পা ফেলে উঠতে হবে। আমি করব কী বেশ কয়েকটা ধারালাে কাচের টুকরাে হয়ে ওই বস্তার মধ্যে লুকিয়ে থাকব। তাহলে ওর ওপরে দাঁড়ালেই রাজপুত্রের পা কেটে রক্তারক্তি হবে। কী ভাল বুদ্ধি নয়? নিজের বুদ্ধিতে নিজেই মুগ্ধ হয়ে বুড়াে সাদা লম্বা দাড়ি নেড়ে উঠল।
সবশেষে একটা কুচকুচে কালাে হাড়গিলে ভূত থলের তলা থেকে গলা বাড়িয়ে বলে উঠল তােমাদের সবার বুদ্ধিই বেশ ভালাে তবে আমার মাথাতেও একটা ফন্দি এসেছে। আমি একটা বিষাক্ত সাপ হয়ে রাজপুত্রের বিছানায় লুকিয়ে থাকব। রাজপুত্র ও তার নতুন বউ ঘুমিয়ে পড়ামাত্রই বেরিয়ে এসে আমি ছােবল মারব। বাছাধন যাবে কোথায় ? তােমাদের মতলবগুলােতে যদি কাজ না ও হয় আমার হাত থেকে ওর রক্ষে নেই।
কখন কীভাবে কাজ শুরু করা যায় এসব নিয়ে আলােচনা করতে করতে ভূতেরা এতই উত্তেজিত হয়ে উঠল যে জানতেও পারল না কখন ওদের ফিশফিশানি আস্তে আস্তে প্রবল চ্যাঁচামেচিতে পরিণত হয়েছে। আর এ ও জানতে পারল না যে রাজপুত্রের বুড়ােচাকর এসে ওদের সব ষড়যন্ত্র ও পরিকল্পনা শুনে নিয়েছে সব শুনে ও ঠিক করল যে করেই হােক রাজপুত্রকে বাঁচাতে হবে।
মন্দিরে যাবার পথে রাজপুত্রের সত্যিই খুব জলতেষ্টা পেল। আর তক্ষুনি পথের পাশে একটা সােনার ঘড়া দেখতে পেয়ে রাজপুত্র তাতে জল ভরে আনার জন্য হুকুম দিল। কিন্তু সঙ্গে সঙ্গে বুড়ােচাকর এগিয়ে এসে বলল না রাজপুত্রের এখন কিছুতেই জল খাওয়া চলবে না। জল পড়ে তােমার অত সুন্দর পােশাক নষ্ট হয়ে যাবে।তা ছাড়া এখন দাঁড়াবার মতাে সময়ও নেই।
রাজঅতিথিরা চাকরের এরকম দুঃসাহসে অবাক হয়ে গেলেও রাজপুত্র সঙ্গে সঙ্গে বলে উঠল ঠিক আছে। তুমি যখন বলছ তখন তা ই হবে। আসলে ছােটোবেলা থেকে ওর কোলেপিঠে চড়ে মানুষ হয়েছে বলে রাজপুত্র সবসময় ওকে মেনে চলত।
আর একটু এগােতেই এক আঙুরখেত পড়ল। একদম পথের পাশেই একটা গাছে ঝুলে আছে একথােকা লােভনীয় আঙুর দেখেই রাজপুত্র বলে উঠল বাঃ কী সুন্দর আঙুর। অ্যাই কে আছ ওই আঙুরের থােকাটা পেড়ে নিয়ে এসাে তাে!
না এখন নয়। বুড়ােচাকর আবার বলে উঠল আঙুরের রস লেগে জামাকাপড় একদম খারাপ হয়ে যাবে। আর আমাদের হাতে একদম সময়ও নেই। সবাইকে অবাক করে দিয়ে এবারও রাজপুত্র বলে উঠল হা হা তুমি ঠিকই বলেছ। আঙুর পরেই খাওয়া যাবে।
একটু পরেই বিয়ের শােভাযাত্রা মন্দিরে পৌঁছােল। প্রথম সিঁড়িতে একটা চালের বস্তা রাখা হল। তার ওপরে পা দিয়ে রাজপুত্রকে মন্দিরে উঠতে হবে। কিন্তু রাজপুত্র পা বাড়ানাের সঙ্গে সঙ্গে বুড়ােচাকর দৌড়ে এসে এমন এক ধাক্কা দিল যে রাজপুত্রের পা বস্তার ওপর পড়লই না। এমন অশুভ ঘটনায় অন্যান্য সবাই রেগে একেবারে আগুন। বারবার চাকরের এরকম দুঃসাহসে অবাক হয়ে সবাই এক এক রকম মন্তব্য করতে লাগল। এবার এর একটা বিহিত হওয়া উচিত। কিন্তু রাজপুত্র সঙ্গে সঙ্গে ওকে ক্ষমা করে দিয়ে বলল না না আজকের দিনে ওকে কেউ কিছু বােলাে না। সেই ছোটবেলা থেকে আমি বলতে গেলে ওর কাছেই মানুষ। সবরকম বিপদে আপদে আমাকে আগলে রেখেছে। যতই হােক এখন ওর বয়েসও হয়েছে। ওর সব দোষ ধরলে চলবে কেন?
এসব গােলমালে চালের বস্তার কথা কারাে আর মনেই রইল না। বিয়ের বাকি অনুষ্ঠান কোননারকম গণ্ডগােল ছাড়া বেশ ভালােভাবেই মিটে গেল।
রাতে সব অতিথি বিদায় নেবার পর রাজপুত্র আর নতুন বউকে ফুল দিয়ে সাজানাে একটা সুন্দর ঘরে শুতে পাঠানাে হল। কিন্তু ওরা যেই ঘরের দরজা দিয়ে ঢুকতে যাবে কোখেকে বুড়ােচাকর এসে ওদেরকে ঠেলে ঘরে ঢুকে পড়ল। ওর হাতে একটা খােলা তলােয়ার। সেটা দিয়ে বিছানার ওপর কোপের পর কোপ মারতে লাগল।
রাজপুত্র এবার একটু রেগে গিয়েই বলল তুমি কী শুরু করেছ বলল তাে! আজ সকাল থেকে তােমায় অনেকবার ক্ষমা করে দিয়েছি। কিন্তু তােমার ব্যাপারস্যাপার আমি কিছুই বুঝতে পারছি না। তােমার হল কী?
কোনাে কথা না বলে ও বিছানার চাদরটা একটানে সরিয়ে দিতেই দেখা গেল একটা বড়াে কালাে সাপ ছিন্নভিন্ন হয়ে পড়ে আছে।
বুড়াে চাকর তারপর রাজপুত্রকে সব কথা খুলে বলল।
আরও বলল ওরা তােমার ওপর কেন খেপে গিয়েছিল জানাে তাে? তুমি ওই গল্পগুলাে কাউকে না বলে ওদেরকে বন্দি করে রেখেছিলে। গল্প হল বলার জন্য। গল্প এভাবেই বেঁচে থাকে। আর কাউকে না বলে খালি নিজের কাছেই লুকিয়ে রাখলে এ দশাই হয়।
এক হাতি আর এক বাঘের খুব বন্ধুত্ব ছিল। দুজনেই গভীর বনের মধ্যে একসঙ্গে ঘুরে বেড়াত। ঘুরতে ঘুরতে একদিন এক বানরকে দেখতে পেল ওবা। যে সে বানর নয় চশমাধারী বানর। ওর চোখের চারদিকে ঘন কালাে গােলাকার দাগ দেখতে ঠিক চশমার মতাে। আর লেজটা তাে হাত চারেক লম্বা। এক বড়াে আর ঝকড়া গাছের ডালে বসে এদিক ওদিকে তাকিয়ে কী যেন দেখছিল সে। হাতি বলল বন্ধু ওই দেখো বাঁদর বসে আছে। লাফিয়ে ঝাঁপিয়ে চেঁচিয়ে বনের শান্তি নষ্ট করতে ওস্তাদ! একট! বাজি রেখে মজা করা যাক এসাে। আমি যদি ওকে গাছ থেকে ফেলতে পারি তা হলে আমি তােমাকে খাব আর তুমি যদি পার তুমি আমাকে খাবে। কেমন রাজি তাে?
বাঘ তাে অবাক। হাতি আবার বাঘের মাংস খায় নাকি? বাঘই তাে হাতির মাংস ভালােবাসে। নেহাত বন্ধু বলেই হাতিকে কিছু বলে না নইলে । যাই হােক বাঘ বলল খুব রাজি আমি। হাতি বলল বেশ তা হলে আমিই চেষ্টা করি।
বাঘ বলল হা হা তুমিই করাে। হাতি তখন এমন এক ডাক ছাড়ল যে সারা বন থরথর করে কেঁপে উঠল। বনের অন্য প্রাণীরা যে যেদিকে পারল ঝােপে ঝাড়ে আশ্রয় নিল। আর চশমাধারী বানর গাছ থেকে পড়তে পড়তে আর একটা ডাল ধরে বেঁচে গেল বটে কিন্তু ভয়ে এ ডাল থেকে ও ডালে লাফিয়ে লাফিয়ে ঘুরে বেড়াতে লাগল। হাতি যত ডাক ছাড়ে বাঁদর তত গাছময় লাফালাফি করতে থাকে। ওকে কিছুতেই গাছ থেকে ফেলতে না পেরে হাতি তাে চুপসে গেল প্রায়।
বাঘ বলল ঘাবড়ে যাচ্ছ কেন বন্ধু আর একবার চেষ্টা করে দেখাে কপাল ফিরতেও পারে।
হাতি বলল না ভাই বৃথা চেষ্টা করে লাভ নেই। এবারে তােমার পালা। ওকে তুমি ফেলতে পারলে তুমিই আমাকে খেয়াে।
গাছের দিকে লাফ মারবার মতাে ভঙ্গি করে বাঘ বলল হুউম। তারপর সে হুউম শব্দটা এত জোরে এবং এতক্ষণ ধরে গুম গুম করতে লাগল যে গাছের পাতাগুলােও ভয় পেয়ে খসে খসে পড়ে আর কী। বাঁদরের হাত পা অসাড় হয়ে গেল সেই শব্দ শুনে। সে গাছের ডাল ধরে রাখতে পারল না। পাকা ফলটির মতাে যেন বোঁটা থেকে খসে পড়ল ঝুপ করে একেবারে বাঘের পায়ের তলায় । বাঘ বলল তা হলে বন্ধু এ বারে তাে তােমাকে খেতেই হচ্ছে। বাজি যখন হেরেছ আর বাজির কথাটা তুমিই যখন প্রথম তুলেছিল তখন হাতি বলল তা ভাই হেরেছি যখন বাজিতে তখন তাে তােমাকে আর না বলতে পারি না। তারপর কাঁদতে কাঁদতে বলল তবে ভাই যদি দিন সাতেক সময় দাও তা হলে গিন্নি আর ছেলেমেয়েদের কাছ থেকে চিরকালের জন্য বিদায় নিয়ে আসি।
বাঘ বলল ঠিক আছে। সাতদিনের সময় তােমাকে দিচ্ছি। হাতি হাপুস হুপুস করে কাঁদতে কাঁদতে আর আর্তনাদ করতে করতে বাড়ি চলে গেল।
হাতি গিন্নি আর তার ছেলেমেয়েরা দূর থেকেই কান্নার শব্দ শুনতে পেল। বলল কী হল রে কর্তার? কর্তার কান্না বলে মনে হয় না?
বাচ্চারা কান পেতে শুনল কিছুক্ষণ। তারপর বলল হ্যা এ তাে বাবারই গলা। হল কী?
দেখতে দেখতে হাতিও হাজির হল। ওরা সবাই ঘিরে ধরল ওকে। গিন্নি বলে হা গাে কী হল তােমার ? কাঁদছ কেন? মাথা খাও ওগাে তাড়াতাড়ি বলে ফেল না।
বাচ্চারা বলল কী হল বাবা? কেউ মেরেছে?
হাতি তাে কান্নায় আরাে ভেঙে পড়ল। কাঁদতে কাঁদতেই বলল সব কথা। বলে আর কাঁদে।
ওরা শুনে আরাে কাঁদে। সাতদিন সাতরাত ধরে বাড়িশুধু সবাই শুধু কাঁদছে তাে কাঁদছেই। আহার নিদ্রা সব বন্ধ।
বনের মুষিক হরিণ শুনতে পেল বােকা হাতির এই বিপদের কথা। কিন্তু বােকা হােক সােকা হােক বিপদে যখন পড়েছে তখন তাে তাকে উদ্ধার করতেই হয়। বনের সকলের আপদ বিপদের বন্ধু এই মুষিক হরিণ সে কথা কে না জানে।
হােক না চেহারাটা ছােট্ট মুখটা ইঁদুরের মততা ছােট ছােট কান। সামনের পা দুটো যদিও বা হরিণের মতাে পেছনের পা দুটো আবার আলাদা রকমের। দাঁত তাে বেশ ধারালাে। কিন্তু চোখ দুটো ভারী সুন্দর। ফলে সেই ছােট্ট প্রাণীটিকে দেখলেই মায়া পড়ে যায় ভালাে লেগে যায়। বনের সবাই ওকে বনের মন্ত্রীমশাই বলে ডাকে। মন্ত্রণা দিতে বিপদ থেকে উদ্ধার করতে হলে ডাকো মূষিক হরিণকে। কোনাে বিপদই ওর বুদ্ধির কাছে কিছু নয়। বনের রাজা বাঘ আর জলের কুমিরকে তাে নাস্তানাবুদ করে ছেড়ে দেয় বনমন্ত্রী। এই বনমন্ত্রী নিজেই হাজির হল হাতির কাছে। বলল কী হয়েছে হাতিভাই? এমনতর কান্না তাে কোনও দিন শুনিনি আমি। বন যে ভেঙে যাচ্ছে একেবারে।
হাতি বলল শুধু শুধু কী কেউ কাঁদে ভাই। প্রাণের দায়ে কাঁদছি। হরিণ বলল ব্যাপারটা না হয় খুলেই বলল। হাতি নাকের জল চোখের জল ঝাড়তে ঝাড়তে বলল বলছি ভাই বলছি সব কথা। বলে আগাগােড়া সব কাহিনি খুলে বলল।
হরিণ বলল হুম। ব্যাপারটা সত্যি গুরুতর।
হাতি বলল তােমার দাসানুদাস হয়ে থাকব ভাই বাড়িশুদ্ধ সবাই তােমার চাকর হয়ে থাকব বংশানুক্রমে আমরা তােমার ক্রীতদাস হয়ে থাকব যদি বাঁচিয়ে দিতে পার। বলেই হাতি আবার কাঁদতে লাগল। হরিণ বলল ঠিক আছে চুপ করাে একটু। বরং যা বলি তাই করাে। এক ভাড় খেজুর গুড় নিয়ে এসাে। বেশ পাতলা থাকে যেন। হাতি আর কোনাে কথা না বলে ছুটল বন পেরিয়ে গাঁয়ের দিকে। গিয়ে এক গুড়ওয়ালার বাড়িতে ঢুকে পড়ল। গুড়ওয়ালা প্রাণের ভয়ে পড়ি কি মরি কোথায় পালিয়ে গেল।
এক ভঁড় গুড় খুঁড়ে তুলে নিয়ে এল হাতি। হরিণ বলল বাঃ এনে ফেলেছ দেখছি। কবে তােমার মেয়াদ শেষ হচ্ছে? হাতি বলল কাল। হরিণ বলল বেশ কাল সকালেই আসব আবার। তােমার সঙ্গে আমিও যাব। পরের দিন সকালে হরিণ লাফাতে লাফাতে এসে হাজির। এসে বলল এবারে ওই গুড়ের ভাঁড়টা পিঠের ওপর ঢেলে দাও দেখি!
হাতি সঙ্গে সঙ্গে আদেশ পালন করল। তার গা ময় লাল চিটচিটে পাতলা খেজুর গুড় ধারা বেয়ে নামতে লাগল। পিঠ থেকে দুপাশ বেয়ে পেটের দিকে যেন রক্তের ধারা।
হরিণ বলল আমি তােমার পিঠের উপর বসে ওই গুড় চাটতে থাকব। যখনই মুখ ঠেকাব তখনই এমন ভাবে চেঁচিয়ে উঠবে যেন তােমার প্রাণ বেরিয়ে যাচ্ছে ব্যথায়। বুঝতে পারছ খুব জোরে একেবারে মরণ যাতনা পাচ্ছ যেন তেমনি ভাব দেখাবে।
হাতি মাথা নেড়ে বলল বুঝতে পেরেছি। হরিণ ওর পিঠে লাফিয়ে উঠে বসল চলাে এবারে বাঘের কাছে।
তারপর সারা পথ ধরে হাতির সে কী আর্তনাদ। সামনের দু পা তুলে বঁড় আকাশের দিকে তুলে বিরাট দুটো গজদন্ত সামনে বর্শার মতাে উন্মুখ করে গা ঝাড়া দিয়ে সে যেন হরিণকে ফেলে দিতে চাইল আর কী আর ওই অবস্থাতেই বাঘের কাছে হাজির হল।
বাঘকে একটু দূর থেকে দেখেই হরিণ চেঁচিয়ে উঠল না। এই হাতির রক্তমাংসে দিন দিন আর কত খাওয়া যায়। যদি এই নাদুসনুদুস মােটকা হোঁকা বাঘটাকে একবার ধরতে পারি তা হলে মনের সুখে ভােজনটি সেরে নিই।
যেই না শােনা বাঘ আর দাঁড়াবার সাহস পর্যন্ত পেল না প্রাণপণে দৌড়ে পালাতে লাগল। পথে কালামুখাে এক বাঁদরের সঙ্গে দেখা। সে বলল বলি এমন হাঁপাচ্ছ কেন? জিভ যে ঝুলে পড়েছে একেবারে কী হল কী? এত চেঁচামেচি হচ্ছে কীসের ? বাঘ বলল ওঃ খুব বেঁচে গেছি। আমার বন্ধু হাতিকে একটা কী যেন খুবলে খুবলে খাচ্ছে ওঃ পিঠ থেকে গলগল করে রক্ত গড়িয়ে পড়ছে। হাতি বেচারা বাঁচবার জন্য চেঁচাচ্ছে শুধু কী তাই যেই আমাকে দেখা সেই বিদঘুটে জীবটা বলছে হাতি খেয়ে অরুচি ধরে গেল পাই যদি বাঘটাকে তা হলে মনের সুখে খাই। ওরে বাবা
কালামুখাে বলল কী প্রাণী ওটা?
বাঘ বলল কী জানি বাবা আমি জানি না। কালামুখাে কিছুক্ষণ ভাবল নিজের মতাে করে। বলল আমাদের বনমন্ত্রী নয় তাে?
বাঘ বলল দূর দূর ওকে আমি ভয় করি নাকি? তা ছাড়া বাঘের মাংস আবার হরিণে খায় কবে?
কালামুখাে বলল চলাে আমার সঙ্গে ভালাে করে একবার পরখ করে দেখা যাক।
দুজনেই চলল। কালামুখাে উৎসাহের আতিশয্যে হনহন্ করে এগিয়ে গেল বাঘ ভয়ে ভয়ে ওর পেছন পেছন বরং একটু তফাত্ রেখেই চলতে লাগল।
ওদের দেখে হাতির পিঠ থেকে হরিণ চেঁচিয়ে উঠল এসাে এসাে কালামুখাে দাদা। কিন্তু লােকটা তত সুবিধের নও তুমি কথা দিয়ে গেলে দুটো বাঘকে যে কোনাে উপায়ে হােক ধরে আনবে কিন্তু এখন দেখছি একটাব বেশি আনতেই পারনি। ও এক আধটা বাঘ আমি চাই না।
শুনে বাঘ আর এক মুহুর্ত না দাঁড়িয়ে পেছন ফিরে আবার ডিঙিয়ে ঝােপঝাড় মাড়িয়ে। যেতে যেতে বলে গেল কালামুখােকে বিশ্বাস করে প্রাণটা গিয়েছিল
ভালাে যে একটা দেখে ওই বিদঘুটে আমাকে ছেড়ে দিল দুটি থাকলে নেহাত প্রাণটি যেত। একটু চেঁচিয়ে বলল তবে মনে রেখাে কালামুখাে আজ থেকে তােমার সঙ্গে চিরদিনের বিবাদ মাটিতে যেখানেই পাব তােমাকে তােমার মুণ্ডু চিবিয়ে খাব। আমাকে ঠকানাের ফল তুমি পাবে পাবে পাবে। বলে বাঘ উধাও। কালামুখেও এক লাফে গাছের মগডালে। আর হাতির পিঠে চেপে হরিণ চলল হাতি গিন্নির কাছে। বাহবা নিতে।
খরগােশ একদিন সােনালি বাঘের কাছে গিয়ে বলল চলাে কাল সকালে আমরা মাঠে যাই। ধান কাটা হয়েছে। জমি থেকে ধানসুদ্ধ খড়
জোগাড় করতে হবে। সােনালি বাঘ বড়াে ভালােমানুষ। সে খুব খুশি। তাহলে খরগােশ তার বন্ধু হল কাল থেকে খুব ভাব জমে উঠবে। বাঘের প্রাণ আনন্দে নেচে উঠল।
পরেরদিন পুব আকাশ লাল হতেই বাঘ তৈরি হয়ে নিল। সঙ্গে নিল কিছুটা ভাত আর কিছু রান্না করা মাংস। তাড়াতাড়ি সে এসে গেল খরগােশের বাড়িতে। তারপর দুজনে একসঙ্গে রওনা দিল মাঠের দিকে। খরগােশও সঙ্গে নিয়েছে একটা পুটলি কিন্তু তার ভেতরে রয়েছে কিছুটা বালি আর একতাল গােবর।
ভােরের মিষ্টি রােদুরে বাঘ মাঠে নেমে ধানসুধ খড় জোগাড় করতে লাগল। কিন্তু খরগােশ দিব্বি খড়ের ওপর শুয়ে রইল তার কোনাে তাড়া নেই।
হঠাৎ খড়ের বিছানা থেকে উঠে বসে খরগােশ বলল বাঘ আগে আমরা খেয়েদেয়ে নি পরে কাজ করব।
বাঘ পরিশ্রমী প্রাণী। সে বােঝে আগে কাজ কাজ ফেলে রাখতে নেই। তাই সে কাজ করতে করতে বলল আগে কিছুটা কাজ করি পরে খাওয়া যাবে।
খরগােশ চোখ নাচিয়ে বলল তুমি যা ভালাে বােঝাে তাই করাে। কিন্তু এটা মনে রেখাে জ্ঞানীগুণীরা বলেছেন যে আগে খায় সে মাংসভাত পায় আর যে পরে আসে সে পায় গােবর আর বালি।
কথা শেষ করেই খরগােশ লাফিয়ে চলল জমির পাশে যেখানে তাদের খাবারের পুটলি রয়েছে। দূরে মাঠে বাঘ নিচু হয়ে কাজ করছে খরগােশ মজা করে তার সবটুকু মাংসভাত খেয়ে ফেলল। খাওয়াদাওয়া শেষ করে সে চলে গেল এক বিরাট গাছের তলায় আর ঝিরঝিরে হাওয়ায় গাছের ছায়ায় সে ঘুমিয়ে পড়ল।
মাথার ওপরে প্রচণ্ড রােদুর। ঘামে নেয়ে গিয়েছে বাঘ। জোরে জোরে নিশ্বাস পড়ছে। অনেকক্ষণ কাজ করে অনেক ধান সে জোগাড় করেছে। কাজেই ভীষণ খিদেও পেয়েছে তার। সে এগিয়ে গেল খাবারের পুটলির দিকে। গিয়ে দেখে তার পুটলি নেই পড়ে রয়েছে শুধু খরগােশেরটা। ক্লান্তিতে চিৎকার করে বাঘ বলল তুমি কি আমার মাংসভাত খেয়ে নিয়েছ?
অবাক হয়ে অদ্ভুত গলায় খরগােশ বলল তা কী করে হবে? আমি মােটেই তােমার জিনিস কিছু খাইনি। কিন্তু আমি ব্যাপারটা বুঝতে পেরেছি কী হয়েছে তা আমি জানি। জ্ঞানীগুণীর কথা কি আর মিথ্যে হয়? এক্কেবারে হাতেনাতে ফলে গিয়েছে। তুমি দেরি করলে আর তাই তােমার খাবার হয়ে গেল গােবর আর বালি। আমি আগেই বলেছিলাম। বলল বলেছিলাম কি না?
সরল বাঘ খরগােশের কথাই মেনে নিল। পেট কেমন করছে তবু সত্যি ব্যাপারটা সে অস্বীকার করবে কেমন করে?
আবার মাঠে নামল বাঘ। সারা বিকেল সে একমনে কাজ করে চলল। খরগােশ কিন্তু তেমনি গাছের ছায়ায় ঘুমিয়ে রইল।
রােদুর কমে এল সূর্য ডুবুডুবু হল সন্ধ্যা নেমে এল। বাঘ অনেক ধানসুধ খড় জড়াে করেছে। খাটুনিতে পা কাঁপছে কোমর ধরে গিয়েছে ঘুমে চোখের পাতা বন্ধ হয়ে আসছে তবু আবার আনন্দও হচ্ছে। ফসলের আনন্দ এরচেয়ে বড়াে আনন্দ আর কী আছে?
খরগোশ কিন্তু একগুচ্ছ ফসলও তােলেনি। বাঘ ধানসুদ্ধ খড়ের আঁটি পিঠে ফেলে রওনা দিল বাড়ির পথে।
খরগােশ বলল বাঘ দেখাে ভাই আমার কেমন জ্বর জ্বর করছে গা পুড়ে যাচ্ছে। আমি হাঁটতেই পারছি না। আমিটা যে কী বােকা! সারাদিন রােদুরে ঘুমিয়ে আমার এই দশা হল।
ভালােমানুষ বাঘ খরগােশকে বলল তাতে কী হয়েছে? তুমি আমার পিঠে উঠে খড়ের ওপর বসে পড়াে। আমি তােমায় বাড়ি পৌঁছে দিচ্ছি।
কিছুদূর পথ চলার পরে খরগােশ তার লুকিয়ে রাখা বের করে খড়ে আগুন ধরিয়ে দিল। বাঘের যেন কেমন সন্দেহ হল। সে হাঁটতে হাঁটতেই বলল কিরকম যেন চটপট আওয়াজ হচ্ছে খরগােশ?
আর বলাে কেন বাঘ! তুমি তাে আওয়াজ শুনছ? আমার দাঁতগুলাে যে এদিকে কিড়মিড় করছে আর জুরে আমার সমস্ত শরীর থরথর করে কাঁপছে। খরগােশ কাঁপা গলায় বলল।
দেখতে দেখতে রােদে পােড়া শুকনাে খড়ে আগুন ধরে উঠল। আগুন ভালােভাবে ধরতেই এক লাফে পিঠ থেকে নেমে খরগােশ পথের পাশে এক ঝােপে ঢুকে পড়ল বাঘ। কিছু বােঝার আগেই তার পিঠের চামড়া ভীষণভাবে পুড়ে গেল জ্বালা করতে লাগল। ছোট বড়াে ফোসকায় ভরে গেল তার সারাটা পিঠ। ফসল পুড়ে গেল। মনের দুঃখে বাঘ পথ হেঁটে চলেছে। হঠাৎ দেখতে পেল পথের পাশে বােকা বােকা চোখে খরগোশ বসে আছে। হুংকার ছেড়ে বাঘ বলল ওরে শয়তান বিশ্বাসঘাতক শত্ৰু আমার পিঠে আগুন ধরিয়ে দিয়ে তুই দৌড়ে পালিয়েছি। আর এখন দিব্যি বসে আছি। আমি তোর এই কাজের উচিত শাস্তি দেব। তােকে আমি মেরেই ফেলব।
মাথা নাড়িয়ে খরগােশ বলল সে কী কথা? এর আগে আমি তােমাকে কোনােদিন দেখিনি তােমার সঙ্গে আমার পরিচয়ই ছিল না। আমি কী করে তােমার ক্ষতি করলাম? কিছু যে বুঝতেই পারছি না। তবে আমার মনে হচ্ছে তুমি ভুল করে আমাকে বুঝছো। অবশ্য এরজন্য তােমাকে ভাই দোষ দিতে পারি না। আমার অনেক ভাই বােন ভাইপাে বােনঝি আছে যারা অবিকল আমার মতাে দেখতে। ভুল তাে তােমার হতেই পারে। কিন্তু বন্ধু তােমার পিঠে এত ফোসকা পড়ল কেমন করে?
মনমরা হয়ে বাঘ বলল কেমন করে দুষ্টু খরগােশ তার এই দশা করল। খরগােশ খুব আস্তে আস্তে বলল ছিঃ ছিঃ এমন কাজও করে? যাকগে যা হবার হয়েছে। তবে আমি তােমার আরামের ব্যবস্থা জানি। তুমি পুরু বাকলের একটা গাছের গুঁড়িতে জোরে জোরে পিঠ ঘষতে থাকো দেখাে কেমন আরাম পাবে। এরচেয়ে ভালাে ওষুধ আর নেই।
ভালােমানুষ বাঘ সে বিশ্বাস করতেই শিখেছে। খুঁজে পেতে সে মােটা খুঁড়ির একটা গাছ পেল তার বাকল এবড়ােখেবড়াে কিন্তু খুব পুরু। জোরে জোরে ঘষতেই ফোসকাগুলাে গেল ফেটে ঝরঝর করে পিঠ থেকে রক্ত গড়াতে লাগল।ব্যথায় বাঘের চোখমুখ কুঁকড়ে গেল। ভীষণ যন্ত্রণায় ছটফট করতে করতে বাঘ এগিয়ে চলল তার বাড়ির দিকে।
পথের পাশে বাঘ দেখতে পেল বােকা বােকা মুখ করে বসে আছে সেই খরগােশ। চোখ ভরতি জল নিয়ে বাঘ বলল ওরে শয়তান বিশ্বাসঘাতক খরগােশ! তুই আমার এমন করলি? তােকে দেখাচ্ছি মজা। তােকে আমি মেরেই ফেলব।
ভান করে অবাক হয়ে খরগােশ বলল সে কী কথা? তােমায় তাে কোনােদিন দেখেছি। বলে আমার মনে হচ্ছে না। তােমার ক্ষতি আমি কেমন করে করব? বুঝেছি তােমারই বা দোষ কী ভুল তাে হতেই পারে। আমার অনেক ভাই বােন ভাইপাে বােনঝি যে আমারই মতাে দেখতে। তুমি বােধহয় গুলিয়ে ফেলেছ। যাকগে।বাঘ কাঁচুমাচু হয়ে ক্ষমা চাইল। আহা ভালােমানুষ সরল বাঘ!
খরগােশ বলল যা হােক যা হবার হয়েছে। কিন্তু তােমার পিঠ গড়িয়ে রক্ত পড়ছে কেন ভাই?
বাঘ তাকে সব বলল কেমন করে খরগােশ তার এই সর্বনাশ করল। গাছের গুঁড়িতে ফোসকাগুলাে ঘষতেই যে তার এমন হল।
খরগােশ দুষ্টুমিভরা চোখে সান্ত্বনা দিয়ে বলল ছিঃ ছিঃ এমন কাজও করতে আছে। চিন্তা কোরাে না এর খুব ভালাে ওষুধও আছে। বন্ধু তুমি এক কাজ করাে। নদীর পাশে যে বালি রয়েছে তাতে যদি চেপে চেপে তুমি গড়াগড়ি দাও তবে খুব আরাম পাবে। ভালােমানুষ বাঘ বিশ্বাস করল কেননা বিশ্বাস করতেই সে শিখেছে। নদীর কিনারে গিয়ে সে চিত হয়ে বালির ওপর শুয়ে পড়ল। চেপে চেপে গড়াগড়ি দিল। বালিগুলাে তার ফেটে যাওয়া নরম ফোসকার মধ্যে ঢুকে গেল দগদগে ঘায়ে বালির ঘষা লাগায় সে যন্ত্রণায় চিৎকার করে উঠল। ব্যথায় গড়াগড়ি যেতে লাগল তাতে ব্যথা আরও বেড়ে গেল।কী আর করে। খুঁড়িয়ে খুঁড়িয়ে বাঘ চলে পিঠ টানটান করে সে আর হাঁটতে পারছিল না। কিন্তু কিছু দূর যেতেই দেখে বােকা বােকা চোখে পথের ধারে সেই খরগােশ বসে আছে। মরিয়া হয়ে বাঘ বলল ওরে খরগােশ এবার তুই আর রেহাই পাবি না। তােকে আমি এবার ঠিক মেরে ফেলব।
যেন আকাশ থেকে পড়ল এমন ভাব করে খরগােশ বলল আমি তােমায় চিনি না আগে কোনােদিন দেখিওনি। আমার মতাে দেখতে আমার অনেক আত্মীয় শরিক রয়েছে বােধহয় তুমি ভুল করে গুলিয়ে ফেলেছ। আমি তাে কিছুই জানি না। কিন্তু সে যাকগে! বন্ধু তােমার পিঠে এমন ভয়ানক ঘা হল কেমন করে? একেবারে সাংঘাতিক হয়ে উঠেছে ওগুলাে। তবে তােমার ভাগ্য খুব ভালাে আমার সঙ্গে দেখা হয়ে গেল। আমি একটা কুয়াের খোঁজ জানি সে কুয়াের কাছে তুমি যা চাইবে যা ইচ্ছা করবে তাই পাবে। সে কুয়াে ইচ্ছাপূরণ কুয়াে। তুমি তার কাছে গিয়ে বলল তােমার ঘা এখুনি সেরে যাবে।
ভালােমানুষ বাঘ ব্যথায় সে কষ্ট পাচ্ছে। সে অনুরােধ করল খরগােশকে ভাই তুমি সত্যি খুব ভালাে। কিন্তু আমি তাে সে কুয়াে চিনি না! তুমি আমায় নিয়ে যাবে ভাই?
আমার পেছনে পেছনে এসাে। বাঁকা চোখে খরগােশ বলল।
খরগােশ বাঘকে একটু দূরের একটা কুয়াের পাশে নিয়ে গেল। বাঘ তুমি কুয়াের মধ্যে তাকাও নীচে তাকিয়ে তুমি তােমার ঘা সারাবার ইচ্ছে জানাও। খুব মন দিয়ে তাকিয়ে তবেই বর চাইবে। খরগােশ তাকে আদেশের সুরে বলল।
আহা! ভালােমানুষ বাঘ! বাঘ মন দিয়ে তাকিয়ে রয়েছে সেই কুয়াের মধ্যে। এইবার তার ইচ্ছেটা সে জানাবে। হঠাৎ আচমকা পেছন থেকে ধাক্কা মারল সেই খরগােশ। অন্যমনস্ক ছিল সােনালি বাঘ তার মন ছিল কুয়াের মধ্যে। প্রচণ্ড শব্দ হল ছিটকে পড়ল কিছু জল বাঘ ডুবে গেল। বাঁচবার চেষ্টা করল অল্পক্ষণ তারপর কুয়াের ভেতর থেকে আর কোনাে শব্দ বেরুল না। সােনালি খরগােশ এই রকমই। আগে অনেক কষ্ট দিল ভীষণ যন্ত্রণা দিল শেষকালে ভালােমানুষ সরল বিশ্বাসী সােনালি বাঘকে সে মেরে ফেলল। এরা এমনই হয়।
এক যে ছিল কুমির। বাস করত এক নদীতে। নদীর পাড়ের কাছাকাছি অল্পসল্প জলে ঘুরেফিরে বেড়াতে ভালােবাসত সে। সেই নদীর কিনারায় ছিল একটি পাথর।
তারই নীচে থাকত ছােট্ট এক কাঁকড়া। কাঁকড়া আর কুমিরের মধ্যে ছিল দারুণ বন্ধুত্ব। দুজনে মুখােমুখি বসে অনেকদিন গল্প আর গল্পে দিব্যি সময় কাটিয়ে দিত।
বেজায় খিদে পাওয়াতে কুমির একদিন নদীর কিনারায় সেই পাথরের কাছাকাছি কাঁকড়ার ঘরের দোরগােড়ায় এসে হাঁক পাড়ল কাঁকড়াভাই বাড়ি আছাে?
কাঁকড়া মুখ বাড়িয়ে জবাব দিল। তারপর কাঁকড়া কুমিরকে দেখতে পেয়ে ঘর থেকে বেরিয়ে এল। বলল বলল কী খবর?
কুমির চারপাশ দেখে নিয়ে একটু নিচু গলায় কাকড়াকে বলল শােনাে ভাই কাঁকড়া ছােট্ট বন্ধু আমার একটা কাজ করতে হবে। যাও একবারটি শেয়ালকে জল খাবার জন্যে ডেকে আনাে। সে যখন মনের সুখে জল খেতে থাকবে সেই সুযােগে আমি ওকে খেয়ে ফেলব।
শেয়ালের কথা শুনে কাঁকড়া চুপচাপ বসে রইল। কোনাে কথা বলল না। নড়লও না।
কাঁকড়ার মধ্যে কোননাও ভাবান্তর না দেখে কুমির বলে উঠল কী হে ভায়া চুপচাপ বসে রইলে যে? তােমাকে যা করতে বললাম করলে না যে!
কুমিরের মুখের দিকে তাকিয়ে কাঁকড়া জবাব দিল গিয়ে কোনাে লাভ হবে না। আমি বললেও শেয়াল জল খেতে আসবে না। শেয়াল ভালাে করেই জানে যে তুমি এই নদীতে ঘাপটি মেরে লুকিয়ে থাকে। কখনও মড়ার মতাে ভেসে থাকো। সুতরাং শেয়াল আমার কথায় মােটেও বিশ্বাস করবে না। সে বড়াে বেশি চালাক।
নদীর ধারে সবুজ গাছপালার ভেতরে ছিল একটা সুন্দর ফুলের গাছ। সবসময় ফুলে ফুলে রঙিন হয়ে থাকত গাছটা। গাছের চারপাশও ঝরে পড়া ফুলে ভরতি হয়ে থাকত সবসময়। মনে হত যেন ফুলের বিছানা কেউ সাজিয়ে রেখেছে। অনেক ভেবেচিন্তে কুমির বলল তাহলে এক কাজ করা যেতে পারে।
কী? কাঁকড়া জিজ্ঞাসা করল। কুমির বলল শােনাে আমি নদীর পাড়ে এসে মরার ভান করে শুয়ে থাকব। তুমি ওই ফুল এনে আমার সারা শরীর ঢেকে ফেলবে। কেউ মরে গেলে যেমন করে ফুল দেওয়া হয়ে থাকে আর কি! আমার এমন দশা দেখতে পেলে শেয়াল পরম নিশ্চিন্তে ঠিকই জল খেতে আসবে।
যেমন কথা তেমন কাজ। পরিকল্পনাটা কাঁকড়ারও মনে ধরল। নদীর পাড়ের ফুলগাছটার কাছাকাছি কুমির মড়ার মতাে পড়ে রইল। একটা একটা করে ফুল এনে কাঁকড়াও ঢেকে ফেলল কুমিরের প্রায় সারা শরীর। তারপর সে চলল শেয়ালের সন্ধানে।
শেয়ালের সঙ্গে দেখা হতেই কাঁকড়া বলল কী শেয়ালদাদা নদীতে জল খেতে যাবে না?
অনেকদিন তাে তুমি জলটল খেতে যাচ্ছ না। নদীর জলটা কিন্তু আজকাল আরও বেশি পরিষ্কার।
যাবাে কী করে। শয়তান কুমিরটা তাে ঘাপটি মেরে পড়ে থাকে। তেষ্টা থাকলেও জল খাবার উপায় কোথায়? শেয়াল উত্তর দেয়।
আর ভাবনা নেই। এবার নিশ্চিন্তে যেতে পারবে। কেন কেন? শেয়াল জানতে চেষ্টা করে। কাঁকড়া এবার জবাব দেয় ও আপদ বিদায় হয়েছে। ফুলগাছটার তলায় গিয়ে দেখবে চলাে কুমিরটা কেমন মরে পড়ে আছে। ফুল দিয়ে সাজিয়ে এইমাত্র আমি আমার শেষ শ্রদ্ধা নিবেদন করে এলাম। শত হলেও বহুদিন তাে পাশাপাশি ছিলাম আমরা।
কাঁকড়ার কথায় শেয়াল এল কুমিরকে দেখতে। চুপচাপ শুয়ে ছিল কুমির। সারা শরীর তার ফুলে ফুলে ঢাকা।
শেয়াল খুব ভালাে করে দেখল সবকিছু। তারপর কাঁকড়াকে বলল কুমিরভায়া বেঁচে নেই সত্যিই খুব দুঃখের কথা। কিন্তু একটা ব্যাপারে আমার খুব অবাক লাগছে। জানলে আমাদের দেশে কুমির যখন মারা যায় তখন কিন্তু তারা লেজ ধীরে ধীরে নাড়তে থাকে।
শেয়ালের কথা কানে যেতেই কুমির হঠাৎ তার লেজ নাড়তে শুরু করে। তা দেখেই শেয়াল সেখান থেকে দে ছুট।
নদীতে আর জল খেয়ে কাজ নেই। কথাগুলি ওদের দিকে ছুঁড়ে দিয়েই বনের আড়ালে মিলিয়ে যায় শেয়াল।
বুড়াে আর বুড়ি। সেই নদীর ধারে ডালপাতার ঝুপড়ি বাঁধা ঘর। কেউ নেই তিন কুলে। আর বুড়ি ঘরের কাজ সেরে বসে বসে কাটনা কাটে ঘাঘাের চরকা ঘাঘাের। কোনােদিন বা মন লাগলে খালুই পেতে মাছ ধরতে নামে নদীতে। যত কথা ছিল দুজনার সব লক্ষবার করে বলা হয়ে গিয়েছে। কাজেই কারাের মুখে আর কথা নেই।
একদিন তড়পা বর্ষা হয়ে গেছে বুড়ি জাল পেতে বসে আছে নদীতে। সময় যাচ্ছে। মাছ আর পড়ে না। তিরতির তিরতির ঢেউ আনমনে চেয়ে বসে আছে। হঠাৎ জালটা যেন খলবল করে উঠল। বুড়ি তাড়াতাড়ি তুলে দেখে এতটুকুনি কচ্ছপ একটা। ছােট্ট। দেখতে ভারী চকমকে। কী ভেবে জলে ছেড়ে দিল বুড়ি কচ্ছপটাকে। আরেকটু উজিয়ে গিয়ে বসল আবার জাল পেতে। সময় যাচ্ছে। তিরতির তিরতির ঢেউ। জালটা খলবল করে উঠল আবার। তাড়াতাড়ি তুলে দেখে আবার সেই কচ্ছপ। বুড়ি মাঝনদীতে ছুঁড়ে দিল কচ্ছপটাকে। তাপর বেশ খানিকটা গিয়ে জাল ফেলল এবারে। কিন্তু বার বার তিন বার। আবার সেই কচ্ছপ। এবারে অধৈর্য হয়ে একেবারে পেছনবাগে ওকড়াজঙলার মধ্যে ছুঁড়ে ফেলার জন্যে যেই তুলেছে কচ্ছপটাকে হঠাৎ শোনে কে যেন আবছাগলায় তাকে ডাকছে ও মা ও মা
এ দিক ও দিক চায় কই কেউ তাে নেই! মনের দিশা আর কী। নাগাল পার করে ফেলতে হবে এবারে।কিন্তু আবার হঠাৎ সেই আবছা গলা ও মা ও মা যেন খুব কাছ থেকে ডাকছে কেউ। কোথায়? আবার সেই ডাক। অবাক! ও মা এ যে তারই হাত থেকে বেরােচ্ছে গলা! ভয় পেয়ে বুড়ি কচ্ছপ টচ্ছপ জালটাল সবসুদ্ধু ফেলে চমকে উঠে সাত পা পিছিয়ে গেল।
মাটিতে পড়ে কচ্ছপটা মুখ উঁচু করে বলল ভয় পেয়াে না ও মা! ভয় পাব না? বলে কী! চোখদুটো ঠেলে আসছে বুড়ির। ঘরে নিয়ে চল না আমায় ও মা
একটু যেন ডর লাগছে। ঝকমকে ডুরি কাটা ভারী সুন্দর ছােট্ট কচ্ছপটা। কে জানে হয়তাে ভগবানের দান। বুড়ি একটু হাঁফ কাটিয়ে নিয়ে মুখ খুলল কোথায় রাখব তােমায় বাছা ঘরে।
পায়ের ওপর উঠে আসছে যেন। যাক গে। কত্তা যদি রাজি হন চল।
কত্তাকে কিছু বলতে হল না তেমন। বাব্বা একটা সঙ্গী হল যা হােক। ভালাে হল ভগবান জুটিয়ে দিয়েছেন।
কাজেই বুড়ােবুড়ির ঘরে একটু নতুন সাড়া পড়ল। কচ্ছপ বুড়িকে ডাকে মা কত্তাকে ডাকে বাবা। তাকে নিয়ে সারাদিন আবার গল্পসল্প হাসিখুশি সরগরম। আর ক্রমে বুড়ােবুড়ি দুজনেই টের পেল ও শুধু কথাকওয়া কচ্ছপ নয় বুদ্ধিসুদ্ধিও ওর ঠিক জ্ঞানবন্ত মানুষের। আরাে অবাক! আগে থেকেই কী করে যেন বুঝতে পারে ও ভবিষ্যৎ নিশ্চয় শাপভ্রষ্ট দেবতাটেবতা কেউ আহা ভগবানের দয়া হল অ্যাদ্দিনে বুড়ােবুড়ির ওপর
বছর ঘুরে যায়। একদিন সকালে বুড়াে ধনুক বাঁধতে বসেছে বনে যাবার মানস করে কচ্ছপ গম্ভীর হয়ে এসে বলল এখন আর বেরােনাে নয় বাবা।
কেন রে? একটা আঁটোসাঁটো শক্তসমর্থ ভেলা গড়াে দিকি গাছ ফেঁড়ে! কেন? প্রলয় বান আসছে বাবা কেউ বাঁচবে না। সে কী!
হ্যা বাবা সাত দিনের মধ্যে দেশ ভেসে যাবে প্লাবনে এখখুনি তৈরি না হলে উপায় নেই।
বুড়াে আর বাক্য ব্যয় না করে বসে পড়ল গাছ কেটে ভেলা গড়তে। চওড়া গাছের গুঁড়ি শক্ত বনের লতা তিন চার দিনের মাথায়ই তৈরি হয়ে উঠল সুন্দর ভেলা একখানা কাঁচা বাঁশের রেলিং। আর সাত দিন পুরতে পেল না ছােট্ট একখানা কালামুখাে মেঘ হঠাৎ শা শাঁ করে উঠে এল সূর্য আড়াল করে দেখতে দেখতে সারা আকাশ নিচ্ছিদ্র হয়ে উঠল জমাট কালােয় ওলােপালােট হাওয়ার সােয়ার হয়ে এল তীব্র বর্ষার ধারা উপকরণ হয়ে ঝরতে লাগল ক্ষান্তিহীন ফুলে ফেঁপে উঠল নদীর জল ঢুকে এল ডাঙা ছাপিয়ে দেশ ভাসিয়ে হিংস্র আনন্দে ছড়িয়ে পড়তে লাগল ভেলায় বসে অসহায় হয়ে দেখতে লাগল তিন জনে বুড়াে বুড়ি আর কচ্ছপ শুধু জল আর জল আর জলের তােড়ে ভেসে চলেছে তাদের ভেলা জানে না কোথায়। মাঝে মাঝে দেখা যায় হাঙাভাঙা ঘরদুয়াের গাছপালা মানুষ পশুপাখি ভেসে যাচ্ছে ভেলা চলে দ্রুত পাশ কাটিয়ে। হঠাৎ হয়ে উঠল কচ্ছপ মনে হচ্ছে ভেলার বাঁধন আলগা হয়ে গেছে বাবা যাচ্ছি আমি ভেলার নীচে সাঁতরে বাঁধ ঠিক করছি গিয়ে। ওপরে সাবধান। কচ্ছপ লাফিয়ে নেমে গেল ভেলার তলায়।
আবার জল আর জল। ভেলার ওপর নিষ্পলক বুড়ােবুড়ি নীচে সামালদার কচ্ছপ। ভেলা চলেছে জলের তােড়ে কে জানে কোথায় এমনি সময় বুড়াে দেখে ভাঙা গাছের ডাল আঁকড়ে ধরে মস্ত একটা বাঘ ভেলা দেখে প্রাণপণ ভেসে আসছে তাদের দিকে। জলে একেবারে চুপসে গেছে। তবু বাঘ তাে বটে! বিরাট বাঘ! বুক কেঁপে ওঠে। যদি উঠে পড়ে বুড়ােবুড়ি আকুল হয়ে উঠল। কিন্তু বাঘটা ভেলায় না উঠে খালি কাকুতি করতে লাগল ও ভালােমানুষের ছেলে একটু উঠতে দাও গাে একটা ধারে। কোনােদিন তােমাদের উপকার ভুলব না। কিন্তু যতই হােক বাঘ যে! কী করে।
উঠুক না বুড়াে চেয়ে দেখে কিনার দিয়ে মাথা জাগিয়েছে কচ্ছপ। উঠবে?
ওঠো এসে খানিক না যেতে আবার এক কালকেউটে সাপ। জলের মধ্যেই কুণ্ডলি হয়ে উঠছে এক একবার আবার বেড় ভেঙে ঢেউয়ের ওপর জাগিয়ে রাখতে চেষ্টা করছে ফণা। কী ফণা। লকলক করে বেরিয়ে আসছে জিভ ইস্পাতের দাঁতালাে চাবুক যেন! উঠে আসবে না কি? হাতপা সেঁধিয়ে যেতে লাগল বুড়ােবুড়ির। কিন্তু না ভেলার পাশ পাশ আপ্রাণ সাঁতরে সাঁতরে কাকুতি করতে লাগল সাপটা উঠতে দাও না গাে একটা ধারে ও মা লক্ষ্মী মা কালসাপকে ঠাই দেব? জেনেশুনে? দেখে ভেলার কিনার দিয়ে মাথা জাগিয়েছে। কচ্ছপ উঠুক না একটা কোণে
উঠবে? ওঠো এসে। ভীষণ ভয়ংকর দুই সঙ্গী পাশে নিয়ে প্রাণটুকু হাতে অসাড়ে বসে রইল বুড়ােবুড়ি। জল জল জল কিছুতে আর কাটে না সময়। হঠাৎ শােনে মানুষের গলা বাঁচাও বাঁচাও এক চমকায় ঘাের ভেঙে গেল। দেখে একেবারে সামনে একজন যুববয়েসি আকুলিবিকুলি করছে ভাসার চেষ্টায় কোনােমতে হাত বাড়িয়ে ধরতে চাইছে ভেলার কিনারা।
কী করা চঞ্চল হয়ে উঠল বুড়ােবুড়ি
কী আর করা একটা মানুষ মরবে চোখের ওপর! বুড়ােবুড়ি দুজনে মিলে জাপটে তুলল তাকে।
পুরাে সাত দিন সাত রাত্তির ও এর দিকে এ ওর দিকে চেয়ে কারাে মুখে শব্দ নেই। তারপর ঝড়বাতাস পড়ল বৃষ্টি থামল আঁধার কাটতে লাগল আকাশে জল নামতে শুরু করল জমির থেকে। অবশেষে চমকা ধাক্কা দিয়ে ভেলাটাও একদিন কাদাজমির খাজে গেল আটকে।
নদী ছােটো হয়ে গেছে। যতদূর দেখা যায় ধু ধু করছে নরম ডাঙা। এখান সেখানে জমে আছে কাঠকুটো ভাঙা মরা জন্তুজানােয়ার।
আর ব্যাপার! কচ্ছপ কাঁদছে। আগেই কেন ভাবিনি অবুদ্ধির দান নেয়া আর বুদ্ধিমন্তের উপকার করা সে তাে এই রকমই হয়।
এখন উপায়? আমি জানি না কিছু। কচ্ছপ কাঁদতে লাগল। সাপ আর কিছু বলল না। নিমিষে হাওয়ার বেগে উড়ে চলল রাজার পুরী এ মহল ও মহল পার হয়ে সটান রাজকুমারীর ঘরের মধ্যে। মাঝরাত্তিরে ঘুমে অঘাের রাজার মেয়ে সাপরাজ নিঃসাড়ায় পিঁপড়েকামড়ের মতন একটুখানি দাঁত দিল রাজকুমারীর ঘুমন্ত চোখের দুটো পাতার ওপরে। প্রাণে মরল না রাজকন্যা কিন্তু চোখদুটো তার অন্ধ হয়ে গেল।
তারপরে ঘটনা ঘটল এইরকম। রাজকন্যা সকালবেলায় জেগে দেখেন চারধার অন্ধকার। হাতড়াতে লাগলেন চিৎকার চিৎকার কান্নাকাটি! ছুটে এল যে যেখানে দাসীবাদিরা তখুনি। খবর গেল রাজার কাছে। রাজা ছুটে এলেন। সারা রাজ্যের ওঝাপুরুত বদ্যিভিষ ছুটে এল ভিড় করে। মানুষে যা পারে সব করা হল ওষুধবিষুধ। রাজকন্যার দৃষ্টি ফিরল না। দু দিন তিন দিন পাঁচ দিন গেল রাজা রাজ্যজুড়ে তেঁড়া দিলেন রাজকন্যার চোখের দৃষ্টি ফিরিয়ে দেবে যে অর্ধেক রাজত্ব তার।
আর সাপরাজা? সাত দিনের দিন শেষ দিন যে দিন বুড়ােবুড়ির জীবনে লােহার কারাঘরের সুতাের খুঁজে ঢুকল সে উষারাতে। বুড়ােবুড়ির সাড় করে বলল সব শােনন গাে শােনাে এই হল বৃত্তান্ত। আর শােনাে এই রইল বিষনাশা ওষুধ।
আর কী হবে ওষুধে? কী করে দেব কখন বা দেব ওষুধ?
এখুনি রক্ষীকে বলে খবর পাঠাও রাজার কাছে এখখুনি বলল আমি ফিরিয়ে দেব রাজকন্যার চোখের নজর।
চোখ ছলছলিয়ে উঠল বুড়ােবুড়ির। বিষকেউটে কালসাপ। কী বলবে তাকে? বলার আগেই দেখে সাপ চলে গেছে।
বুড়ােবুড়ির রাজত্বে মন্ত্রী হল গিয়ে কচ্ছপ। ঝকমকে জামাজোড়া পরা সেই ছােট্ট কচ্ছপ। ছােটা হলে কী হয় কথা বলে ঠিক মানুষের গলাতে। আর তার চেয়ে জ্ঞানবুদ্ধি কোথাও কোনাে রাজ্যের কোনাে মানুষের যে থাকতে পারে তা বিশ্বাসই হয় না বুড়বুড়ির।
একদা বহুযুগ আগে খরগােশের চোখ ছিল নীল আর তার কান ছিল ছােটো। পরবর্তী কালে তার কান কেন লম্বা হল কেন তার চোখ হল ফ্যাকাশে লাল সে কাহিনিই আজ তােমাদের শােনাব। অনেক অনেক দিন আগের কথা। এক পাহাড়ের নীচে গর্তের মধ্যে বাস করত এক বুড়ি মা খরগােশ ও তার ছােট্ট ছেলে। ছােট্ট বাচ্চা খরগােশের গায়ের রং ছিল দুধের মতাে ধবধবে সাদা। যত বড়াে হতে থাকে ততই সে তার মায়ের চেয়েও শক্তিমান হতে থাকে। কিন্তু শক্তিশালী হলে হবে কী যত তার বয়স বাড়তে থাকে ততই সে কুঁড়ে আর বদমেজাজি হয়ে উঠতে থাকে। বয়স বাড়লেও সে মায়ের কোলের শিশুর মতােই আচরণ করতে থাকে। কাজকর্মে মনােযােগ নেই। এমনকি খাবারের খোঁজেও সে বের হত না। মাকে বলত মা আমি এখনও তাে অনেক ছােটো না মা?
তার বুড়ি মা খাবার জোগাড় করে আনে। মা খাবার নিয়ে এলে প্রথম দিকে সে নিজের পছন্দমতাে খাবারগুলাে মার কাছ থেকে চেয়ে নিত। কিন্তু ক্রমশ তাতেও সন্তুষ্ট না হয়ে মায়ের হাত থেকে খাবার কেড়ে নিয়ে খেত।
সে আরও সুন্দর বাড়িতে থাকার জন্য মায়ের কাছে বায়না ধরত। ছেলের বায়নায় মার মন খারাপ হয়ে যায়। ভালাে সুন্দর বাড়ি কোথায় পাবে?
একদিন রাত্রিবেলা বিনা কারণে মায়ের উপর রাগ দেখিয়ে বলে আমার গায়ের লােম কি সাদা নয়? কেন আমাকে নােংরা বিছানায় শুতে দাও ? মা আর কী করে ছেলেকে খুশি করার জন্য সাদা ধবধবে বিছানার ব্যবস্থা করল। ছেলে সেই বিছানায় শুতে গেল।
মা খরগােশ একদিন খাবারের খোঁজে পাহাড়ের গভীর বনে গেল। আর তার অলস ছেলে অন্যান্য দিনের মতােই বাড়িতে শুয়ে রইল। এ দিকে মা খরগোশ প্রচণ্ড ঝড়বৃষ্টির মধ্যে পড়ে গেল। বৃষ্টির জলে ভিজে স্নান করে একেবারে চুপসে গেল। ফলে সারাদিন দুর্যোগ মাথায় নিয়ে সে কোনাে খাবার জোগাড় করতে পারল না। অনেক রাতে হতাশ মনে সে বাড়ি ফিরল। ছেলেটি অধৈর্য হয়ে মায়ের জন্য দরজার সামনে অপেক্ষা করে বসে ছিল। সে যখন দেখল তার মা খালি হাতে খাবার না নিয়েই ফিরছে তখন সে রাগে ফেটে পড়ল মাকে গালাগালি দিতে শুরু করল।
এতক্ষণে বুঝি তােমার ফেরার সময় হল ? আমি তাে ভাবছিলাম তুমি বুঝি মারাই গেছ। সারাদিন বাইরে কাটিয়ে দিলে। আমার জন্য খাবার আনতে পারলে না!
ছেলের কথা শুনে মার খুব কষ্ট হল। ছেলেকে বলল তুমি যথেষ্ট বড়াে হয়েছ। তােমার খাবার তােমার নিজেরই সংগ্রহ করে আনা উচিত। সব সময় আমার উপর নির্ভর করা ঠিক নয়। আমার বয়স হয়েছে।
আদুরে ছেলে মায়ের এই কথাগুলাে সহ্য করতে পারল না। কিছুক্ষণ গুম মেরে রইল। তারপর প্রচণ্ড ক্ষোভে মাকে বলল ঠিক আছে। এখন থেকে আমরা কেউ কারও উপর নির্ভর করব না।
মা খরগােশ সত্যি সত্যি ছেলেকে খুবই ভালােবাসত। ছেলের রাগ দেখে তার মাথায় হাত বােলাতে বােলাতে বলল আমার কথায় রাগ কোরাে না বাছা। সত্যিই আমি আজ ঝড়বৃষ্টিতে পড়েছিলাম। সেজন্যে খাবার জোগাড় করতে পারিনি। দ্যাখাে গিয়ে ভাড়ার ঘরে এখনও অর্ধেক মুলাে রাখা আছে। ওটা তুমি খেয়ে নাও।
কী আর করা। সেদিন বাধ্য হয়ে অর্ধেক মুলাে খেয়েই থাকতে হল। কিন্তু রাতে শােবার পর ক্রমশ খিদে বাড়তে থাকে কিছুতেই ঘুম আসছে না। বিছানার ওপর এপাশ ওপাশ করতে থাকে। হঠাৎ তার মনে প্রশ্ন জাগে মা কেন মনে করে আমি খাবার জোগাড় করতে পারব না। মা তাে নিজেও আজ কোনাে খাবার জোগাড় করতে পারেনি।
কখন ভাের হয়ে গেছে। বিছানা ছেড়ে মাকে সে জিজ্ঞেস করল মা আজ আমি নিজেই যাব খাবার আনতে। এ কথা বলেই বাড়ির বাইরে পা বাড়াল। তার বৃদ্ধ মা চিন্তান্বিত হয়ে ভাবল তার আদুরে ছেলে তাে একলা কোনােদিন বাড়ির বাইরে যায়নি। তাই বলল আমার সঙ্গে চল।
অবাধ্য ছেলে বুক ফুলিয়ে বলল শােননা মা আজ থেকে কেউ কারাের উপর নির্ভর করব না।
এই বলে ছেলে বাইরে বেরিয়ে গেল। এক গাছ থেকে অন্য গাছ এক গর্ত থেকে অন্য গর্ত এক জঙ্গল থেকে অন্য জঙ্গলে দৌড়ােদৌড়ি করে তার হাত পা কেটে গেল। সারা গায়ে কাদামাটি মাখামাখি। তবুও সে একটুও খাবার সংগ্রহ করতে পারল না। সে ভাবল কোথায় গেল সব তাজা তাজা মিষ্টি ফল আর সবজি? আমি কেন সে সব খুঁজে পাচ্ছি না মা তাে সব খুঁজে নিয়ে আসত। এসব ভাবতে ভাবতেই চলতে থাকে খাবারের খোঁজ। কিন্তু বৃথাই চেষ্টা। সে এক টুকরাে খাবারও সংগ্রহ করতে পারল না। হতাশ হয়ে পড়ল সে। ঘুরতে ঘুরতে প্রচণ্ড খিদেও পেয়েছিল তার। তারপর একটা গাছের নীচে এসে শুয়ে পড়ল। কিছুক্ষণের মধ্যে গভীর ঘুমে তার নাক ডাকতে শুরু করল।
হঠাৎ এক ভয়ংকর গর্জনে তার সুখনিদ্রা ভেঙে গেল। চোখ মেলে তাকিয়ে দেখে বিরাট এক নেকড়ে বাঘ তার দিকেই তেড়ে আসছে। প্রাণের ভয়ে কাঁপতে কাঁপতে দৌড় দিল সে। নেকড়েবাঘ তার পেছন পেছন তাড়া করল। বরাতজোরে ছেলে খরগােশের পায়ে ছিল বিদ্যুৎগতি। ছুটতে ছুটতে সামনের পাহাড়ের নীচে একটা গর্ত দেখতে পেয়ে তার মধ্যে ঢুকে পড়ল। নেকড়েও সেখানে এসে পৌঁছােল। কিন্তু মােটাসােটা শরীর নিয়ে সে গর্তে ঢুকতে পারল না। গর্তের মুখে দাঁড়িয়ে আঁচড়ে কামড়ে দাঁত কড়মড় করতে লাগল। কিন্তু তাতে কোনাে লাভ হল না। শেষে খরগােশের আশা ছেড়ে দিয়ে বিষন্ন মনে সে চলে গেল।
খরগােশের বাচ্চা গর্তের ভেতর কিছুক্ষণ চুপচাপ অপেক্ষা করল। তারপর যখন নিশ্চিন্ত হল যে নেকড়েবাঘ চলে গেছে তখন ভয়ে ভয়ে সে গর্ত থেকে বের হল। বের হয়েই আবার খাবারের সন্ধানে গেল। পেটে তখন খিদের আগুন জ্বলছে।
হাঁটতে হাঁটতে কিছুক্ষণের মধ্যেই ছেলে খরগােশ একটা পুকুরের সামনে এসে হাজির হল। পুকুরে মােষেরা স্নান করায় জল একেবারে কাদা হয়ে গেছে। তেষ্টা পেয়েছে খুব তাই সে বাধ্য হয়ে সেই পুকুরেই জল পান করার জন্য গেল। পুকুরের কাদা জলে ছিল মস্ত বড়াে জোক। ছেলে খরগােশ কোনােদিন জোঁক দেখেনি। যেই জলে মুখ দিয়েছে অমনি একটা জোঁক তার নাক কামড়ে ধরল। নাকের ব্যথায় পুকুরের পাড়ে ছােটাছুটি করতে করতে দিল পরপর কয়েকটি হাঁচি। তাতেও জোঁক ছাড়ে না। মরিয়া হয়ে নাক চুলকোতে থাকল। অনেক কসরত করার পর জোঁক ছাড়াতে পারল। নাক দিয়ে রক্ত ঝরতে লাগল ব্যথায় নাক টনটন করতে লাগল।
ছেলে খরগােশ তারপর জঙ্গলের ভেতর দিয়ে চলতে শুরু করল। খিদেয় তার মাথা ঘুরছে। হঠাৎই যেতে যেতে দেখতে পেল একটি ছােটো গাছে প্রচুর বৈঁচি ফল পেকে রয়েছে। কয়েকটি পাখি আর কাঠবিড়ালি সেই পাকা ফল খাওয়ার জন্য নিজেদের মধ্যে কাড়াকাড়ি করছে। খরগােশ বাচ্চা তাে মহাখুশি। সে এগিয়ে গিয়ে পাখি আর কাঠবিড়ালিদের তাড়িয়ে দিয়ে মনের আনন্দে ইচ্ছেমতাে বৈচিফল খেতে শুরু করল। রসালাে মিঠে বৈঁচিফল পেয়ে গপাগপ খেতে থাকল। তার খাওয়া যেন আর শেষ হয় না। সব ক্লান্তিও ভুলে গেল। ভুলে গেল পায়ের ক্ষতের কথা নেকড়ের কথা এমনকি জোঁকের কথা। সবচেয়ে আশ্চর্যের বিষয় মায়ের কথাও মন থেকে মুছে গেল। মনে মনে ভাবল আ! কী সুন্দর জায়গা। এখানেই থেকে যাব। পেটপুরে খেয়েদেয়ে কিছুক্ষণের মধ্যেই সে গভীর ঘুমে তলিয়ে গেল।
সূর্য অস্ত গেল। দিগন্তে অন্ধকার নেমে এল। আজই প্রথম বাচ্চা খরগােশ বাড়ির বাইরে রাত কাটাবে। রাত যত বাড়ছে ক্রমে ক্রমে ঠান্ডা বাতাসের প্রকোপও বাড়ছে। ঠান্ডা বাতাসে তার আরামের ঘুম ভেঙে গেল। হাত পা জমে আসছে। ভয় পেয়ে সে বাড়ির পথে পা বাড়াল।
যখন সে বাড়িতে পৌঁছােল তখন গভীর রাত। মা খরগােশ ঘরবার করছিল। ছেলেকে দেখে মার মনে দুশ্চিন্তার মেঘ কেটে যায়। আনন্দে এগিয়ে এসে ছেলের হাত ধরে বলল বাছা এতক্ষণে এলি? আজ কিছু কি খাবার সংগ্রহ করতে পেরেছিস?
ছেলে দেমাক দেখিয়ে বলল নিশ্চয়ই।
মা তবুও জিজ্ঞেস করল কোনাে অঘটন ঘটেনি তাে? ছেলে মিছেকথা বলল না।
মায়ের চোখকে ফাঁকি দেওয়া সম্ভব নয় বলল তাের নাকে রক্ত কেন? আঘাত পেয়েছিলি কি?
মায়ের প্রশ্ন শুনে ছেলে রাগে ফেটে পড়ে আঘাত পাই বা না পাই তাতে তােমার কী? বলেছি তাে আজ থেকে কেউ কারাের উপর নির্ভর করব না।
ছেলের বদমেজাজের কথা মার জানাই ছিল। তাই আর কোনাে কথা না বাড়িয়ে ছেলেকে শুতে যেতে বলল। পরের দিন যথারীতি মা খরগােশ প্রতিদিনের মতাে খাবার সংগ্রহ করতে বের হল। কিন্তু ছেলে কুঁড়ের বাদশার মতাে বিছানায় শুয়ে রইল। দুপুর গড়িয়ে যাওয়ার পর সে বিছানা ছেড়ে খাবারের খোঁজে বাড়ির বাইরে বের হল। পথে হাঁটতে হাঁটতে আগের দিনের বৈঁচি ফলের কথা মনে পড়ল। ভাবল অন্য কোথাও গেলে হয়তাে বৈঁচি ফলের চেয়েও ভালাে খাবার পাওয়া যাবে। ভাবতে ভাবতে চলতে চলতে বাচ্চা খরগােশ এক তরমুজ খেতে এসে পৌঁছােল। পাকা তরমুজের গন্ধে ছেলে খরগােশের মুখ দিয়ে লালা ঝরতে থাকল। সে চারদিক দেখে নিল ধারেকাছে কোথাও কেউ আছে কি না। তারপর গুটি গুটি পায়ে সে তরমুজ খেতে ঢুকে পড়ল। ঢুকেই হাভাতের মতাে একটা একটা করে তরমুজ খেতে লাগল। পেট ভরে তাে খেলই তারপরও কয়েকটি তরমুজ কাঁধে করে বাড়ি নিয়ে গেল। বাড়ি ফিরে খুবই গর্ব করে মাকে জানাল এসব তরমুজ সে বহুদূরের পাহাড় থেকে এনেছে।
ছেলের কথা শুনে মা আর কোনাে প্রশ্ন করল না।
বাচ্চা খরগােশ সারাটা দিন মনের সুখে বাড়িতে বসে তরমুজ খেয়েই কাটাল। তরমুজগুলাে বিশাল বড় সাইজের। আর কী মিষ্টি সুস্বাদু! তরমুজ শেষ হলে সে আবার তরমুজ খেতের দিকে পা বাড়াল।
খেতের কাছে এসে ধারেকাছে কাউকে না দেখে লাফ দিয়ে খেতে ঢুকে পড়ল। মনের আনন্দে তখন সে তরমুজ খেতে লাগল। ঠিক তখনই খেতের মালিক এসে হাজির। খরগােশকে তরমুজ খেতে দেখে রাগে ক্ষোভে চুপি চুপি এক পা এক পা করে এগিয়ে গিয়ে বাঁশ দিয়ে তার মাথা লক্ষ্য করে মেরেছিল সামান্যের জন্য তা ফসকে গেল। চাচা আপন প্রাণ বাঁচা এই কথা মনে করে খরগােশ প্রাণের ভয়ে দৌড় দিয়েছে। এক দৌড়ে সে বাড়ির এক কোনায় এসে লুকিয়ে রইল। মাকে সে এর বিন্দুবিসর্গ জানতে দিল না। খেতের মালিকের কথাটি ছেলে খরগােশের কানে বাজতে লাগল কেবল ব্যাটা ছিচকে চোর। তােকে এবার মারতে পারলাম না। এর পরের বার তােকে জ্যান্ত ধরব।
তরমুজ খেতের মালিক বাড়ি ফিরে এক হাঁড়ি আঠালাে চাল এমনভাবে সেদ্ধ করল যাতে তা নরম ও খুব আঠা আঠা হয়। পরে তা মণ্ড পাকিয়ে কয়েকটি কাকতাড়ুয়া বানিয়ে তরমুজের খেতে দাঁড় করিয়ে দিল। মিষ্টি সুস্বাদু তরমুজ খেয়ে ছেলে খরগােশের লােভ বেড়ে গেছে। পরের দিন আবার চুরি করে তরমুজ খাওয়ার জন্য ওই খেতে গিয়ে হাজির। সেখানে কাকতাড়ুয়া দেখে প্রথমে ভয়ে পিছিয়ে গেল। কিছুটা দূরে গিয়ে সে পিছন ফিরে পরখ করে দেখল ওই মানুষটা তাে একই ভাবে দাঁড়িয়ে আছে। সে সাহস করে একমুঠো মাটি কাকতাড়ুয়ার দিকে ছুড়ে মারল। কিন্তু তবুও মানুষটি নড়ে না কেন? তখন সে খুশি হয়ে ভাবল ও নিশ্চয়ই একটি বােকাসােকা মানুষ। ওকে ধোঁকা দেওয়া সহজ হবে। ছেলে খরগােশ আস্তে আস্তে তার কাছে গিয়ে খুব নরম সুরে বলল খুড়াে সুপ্রভাত।
তবুও কোনাে সাড়া নেই। সে আরাে কাছে এগিয়ে গিয়ে চিৎকার করে বলল ওহে খুড়াে সুপ্রভাত।
তবু কোনাে জবাব নেই।
এবার সে রেগে গেল। তার গলার স্বর উঁচুতে নিয়ে বলল ওহে তুমি কি আমার কথার কোনাে জবাব দেবে না? কথার জবাব না দিলে আমি তােমাকে মারব এক ঘুসি। এই বলে সে কাকতাড়ুয়াকে মারল জোরসে এক ঘুসি। ঘুসি মারার সঙ্গে সঙ্গে তার হাত আঠালাে মণ্ডের মধ্যে আটকে গেল। ওঃ বেশ ঘুসি মেরেছি। ভাবতে ভাবতে হাত ছাড়িয়ে নেওয়ার চেষ্টা করল কিন্তু পারল না।
ছেলে খরগােশ চিৎকার করে উঠল বাঃ! তুমি আমাকে ছাড়বে না!
মূর্খ ছেলে খরগােশ ভাবল কাকতাড়ুয়া ইচ্ছে করেই তার হাত টেনে ধরেছে। তখন সে অন্য হাত দিয়ে মারল আর এক ঘুষি। সে হাতও গেল চালের মণ্ডে আটকে। কাকতাড়ুয়া সেরকমই স্থির দাঁড়িয়ে। খরগোশ রেগে বলল হতভাগা বােবা তােকে লাথি মেরে মেরে মেরে ফেলব।
রাগে অন্ধ হয়ে কাকতাড়ুয়াকে লাথি মারতে থাকল। আর সঙ্গে সঙ্গে তার পা দুটিও আটকে গেল কাকতাড়ুয়ার শরীরে।
রাগে ক্ষোভে সে কাকতাড়ুয়াকে কামড়াতে শুরু করল। এই বােকা তুই আমার সঙ্গে লড়তে চাস? এ কথা বলে সে আরও রেগে গিয়ে কাকতাড়ুয়াকে ফেলে দেবার জন্য সমস্ত শক্তি দিয়ে মারল এক ধাক্কা। কী ভয়ংকর কাণ্ড। ধাক্কার ঠেলায় এ বার খরগােশের নিজের শরীরটাই গেল কাকতাড়ুয়ার সঙ্গে আটকে। তখন ছেলে খরগোশ ঘাবড়ে গেল। নিজেকে ছাড়াবার জন্য লড়াই করতে করতে তার চোখে রক্ত জমে গেল।
এমন সময় খেতের মালিক তরমুজ খেতে এসে দেখল বাচ্চা খরগােশ কাকতাড়ুয়ার গায়ে আটকে রয়েছে। এ দৃশ্য দেখে সে হাসিতে ফেটে পড়ল। হা! হা! হা! খুদে জন্তু এবার আমি তােকে জ্যান্ত ধরব। মজা দেখাব।
এবার ছেলে খরগােশ সব বুঝতে পারল। যে মানুষটি খেতে দাঁড়িয়েছিল সে আসলে ছিল একটা পুতুল। সে নিজের ভুল বুঝতে পেরে আফশােশ করতে লাগল। বলল আমার দয়ালু খুড়াে এবারটি আমায় ক্ষমা করে ছেড়ে দিন আমি আর কখনাে তরমুজ চুরি করতে আসব না।
বাচ্চা খরগােশের করুণ অবস্থা দেখে চাষির করুণা হল। দয়াপরবশ হয়ে তাকে ছেড়ে দিতে চাইল। কিন্তু খরগােশের সারা শরীর হাত পা ও মাথা সবই আঠায় আটকে গিয়েছিল। কেবল কানদুটি রেহাই পেয়েছিল। তাই চাষি গায়ের জোরে খরগােশের কান টানতে শুরু করল। এত জোরে টানাটানির জন্য খরগােশের কান ক্রমশ লম্বা হয়ে গেল। এর পর থেকে খরগােশের কান লম্বা হয়েই থাকল।
চাষি খরগােশের গা ধুয়ে মুছে তাকে ছেড়ে দিয়েছিল। কিন্তু তার চোখ থেকে রক্তের দাগ মুছে যায়নি। ফলে খরগােশের লম্বা কান আর লাল গােলাপি রঙের চোখ সারা জীবনের জন্য রয়ে গেল।
অনেক অনেকদিন আগেকার কথা। এক গাঁয়ে লিয়াং বলে এক ছেলে ছিল। সে যখন এক্কেবারে ছেলেমানুষ তখনই তার বাপ মা দুজনেই মরে গিয়েছিলেন। তাকে দেখাশােনার কেউ ছিল না। সে কী আর করে? সেই ছেলেবেলা থেকেই বেচারি জঙ্গলে কাঠ কুটো কুড়িয়ে হাটে বেচে খাবার জোটায়। তবে লিয়াং ছিল ভারী বুদ্ধিমান ছেলে। চটপট কাজকর্ম সেরে ফেলত। অবসর সময়ে সে ভাবত ছবি আঁকার কথা। ছবি আঁকা শেখার সাধ তার অনেকদিনের। কিন্তু সে সাধ মেটবার নয়। বেচারি এত গরিব যে একটা তুলিও কিনতে পারে না।
একদিন জঙ্গল থেকে কাঠের বােঝা মাথায় নিয়ে ঘরে ফিরছিল লিয়াং। ঘরে ফেরার পথে পড়ে এক ইশকুল। লিয়াং দেখে সেই ইশকুলের মাস্টারমশাই ইজেলের বুকে একটি ছবি আঁকছো। তুলির টানে টানে কী চমৎকার রেখা ফুটে উঠেছে। ছবি আঁকা দেখতে দেখতে কখন যে সে মনের ভুলে ইশকুলের ঘরে ঢুকে পড়েছে তা তার মনেও পড়ে না।
তাকে দেখে মাস্টারমশাই আঁকা থামিয়ে ওর দিকে ফিরে বললেন কী ব্যাপার? এখানে তোর কী চাই?
আপনি কী সুন্দর ছবি আঁকছেন দেখে আর লােভ সামলাতে পারলাম না। আমার কতদিনের সাধ ছবি আঁকা শিখব। আপনি আমায় একখানা তুলি দেবেন?
কী? কী বললি তুই? ভিখিরির ছেলে তুই ছবি আঁকাব? আঁ তাের সাহস তাে কম নয়। ঘাড় ধরে মাস্টারমশাই লিয়াংকে ঘর থেকে দূর করে তাড়িয়ে দিলেন।
লিয়াং শুকনাে মুখে ফিরে গেল কিন্তু দমে গেল না। আমি গরিব বলে কি ছবি আঁকতে পারব না? নিশ্চয় পারব।
মনে মনে একথা ভেবে সে ঠিকই করে ফেলল যে এবার থেকে রােজকার জরুরি কাজ শেষ করে যতটুকু সময় পাবে ততটুকুই ছবি আঁকা অভ্যাস করবে। পাহাড়ে কাঠ কুড়ােনাের পালা ফুরােলে সে ছবি আঁকত। তুলি নেই তাে কী হয়েছে? গাছের সরু ডাল ভেঙে বালির ওপরে পাখির ছবি আঁকত সে। নদীর কূলে উলুখাগড়া কাটতে গিয়ে নদীর জলে আঙুল ডুবিয়ে পাথরের গায়ে আঁকত মাছের ছবি। আর গুহায় ফিরে সাত রাজ্যের ছবি এঁকে ভরিয়ে ফেলত তার গুহার চার দেওয়াল।
এমনি করে কেটে যাচ্ছিল দিন। একটি মুহূর্তও সে নষ্ট করত না সুযােগ পেলেই ছবি। আঁকার অভ্যাস ঝালিয়ে নিত। আঁকতে আঁকতে ছবি আঁকায় সে পটু হয়ে উঠল। তার আঁকা ছবি দেখলে এখন জীবন্ত মনে হয়। মনে হয় যেন পাখিটা এখুনি ডানা মেলে আকাশে উড়ে যাবে কী মাছটা জলে ঝাঁপিয়ে পড়ে ল্যাজ নেড়ে সাঁতার কাটবে।
একদিন হয়েছে কী এক পাহাড়ের চুড়ােয় লিয়াং এক মুরগির ছবি এঁকে রেখেছে। সত্যিকারের মুরগি ভেবে এক বাজপাখি ছোঁ মেরে তাকে তুলে নিতে গিয়ে ঠোটে পাথরের ঠোক্কর লেগে রক্তারক্তি কাণ্ড। আরেকবার সে পাথরের গায়ে এক নেকড়ের ছবি এঁকেছে তা দেখে গােরু ভেড়ার পাল লেজ তুলে দে দৌড় দে দৌড়।
কিন্তু এত সুন্দর ছবি আঁকলে কী হয় বেচারির আজও একটা সত্যিকারের তুলি জোটেনি। প্রতি মুহূর্তে সে ভাবে হায় রে যদি একটা তুলি জুটে যেত।
একরাতে বাড়িতে ফিরেই লিয়াং ঘরের মেঝেয় শুয়ে পড়ল। সারাদিন যা ধকল গেছে ক্লান্তিতে তার দু চোখে সাত রাজ্যের ঘুম নেমেছে।
এমনি সময়ে এক বুড়াে সেখানে এসে হাজির। মাথা ভরা সাদা চুলের ঢেউ। বুক পর্যন্ত তার সাদা দাড়ি নেমে এসেছে। তার হাতে চমৎকার এক তুলি। তার বাঁটে সােনালি নকশা কাটা আলাে পড়লে ঝকঝক করে ওঠে। বুড়াে এসে লিয়াং এর হাতে তুলিটা তুলে দিয়ে বলল বাপু হে এই নাও তােমার তুলি। শােন এটা কিন্তু জাদু তুলি সাবধানে ব্যবহার কোরাে।
লিয়াং তুলিটা হাতে নিল। সেটা বেশ ভারী। সােনার নকশার মাঝে নানা রত্ন গাঁথা আছে। ওঃ! কী চমৎকার তুলি এটা কী বলে যে তােমায় ধন্যবাদ দেব বলে সে লাফিয়ে উঠল। কিন্তু তার মুখের কথা ফুরাবার আগেই বুড়াে যেন হাওয়ায় মিলিয়ে গেল। তার আর হদিস পাওয়া গেল না। ধন্ধে পড়ে গেল লিয়াং বুড়াে কি সত্যিই এসেছিল? নাকি পুরােটাই স্বপ্ন? ভাবতে গিয়ে দেখে হাতে তার সেই তুলিটা রয়েছে তার বাঁটে সােনার নকশা কাটা মাঝে নানা রত্ন গাঁথা। অবাক হয়ে গেল লিয়াং। জাদু তুলি দিয়ে একটা পাখি আঁকল লিয়াং। আঁকা শেষ হতেই পাখিটা ঝটপট ডানা মেলে আকাশে উড়ল। উড়ে উড়ে মিষ্টি সুরে গান গাইতে শুরু করল। তারপরে সে আঁকল একটা মাছ! আঁকা শেষ হতেই মাছটা নদীতে ঝাঁপিয়ে পড়ল। তারপরে ল্যাজ নেড়ে নেড়ে জলের ভিতর নানা কসরত দেখাতে লাগল। জাদু তুলির কাণ্ড দেখে লিয়াং থ অবাক হয়ে সে জলে মাছের খেলা দেখতে লাগল।
এবারে একটা কাজ করল লিয়াং। গায়ের গরিব মানুষ যাদের দেখার কেউ নেই তাদের জন্যে রােজই গােপনে কাউকে খুরপি কাউকে কোদাল আবার কাউকে লাঙল এঁকে দিতে লাগল। সে সব পেয়ে তারা জমিতে চাষ শুরু করল। তাদের একটা হিল্লে হয়ে গেল। কিন্তু কোনাে গােপন কথাই শেষ পর্যন্ত গােপনে থাকে না। এখানেও তাই হল প্রথমে গাঁয়ের লােকেরা জানল ক্ৰমে গাঁয়ের জমিদারবাবুর কানে জাদু তুলির খবর পৌঁছােল। তিনি তার দুই জবরদস্ত সাগরেদকে পাঠালেন লিয়াংকে ধরে নিয়ে যাবার জন্যে। তাকে দিয়ে কখানা মনের মতাে ছবি আঁকাতে চান তিনি। লিয়াং ছােটো ছেলে বটে কিন্তু তার সাহস ছিল ভারী। জমিদারবাবু তাকে ছবি আঁকার হুকুম দিলে সে তা আঁকল না। তাকে তখন অনেক আদর করে ছবি আঁকতে বললেন তাও সে আঁকল না। তখন তাকে নানারকম ভয় দেখাতে লাগলেন তাও সে আঁকল না। যখন লিয়াং রাজি হল না তখন ভীষণ রেগে জমিদারবাবু তাকে গােয়ালঘরে আটকে রাখলেন। ঠান্ডা মেঝেতে সে শুয়ে রইল এক দানা খাবার পেল না এক ফোটা জলও পেল না সে।
তিনদিন পরেই সে শহরে তুষার পড়া শুরু হল ওঃ কী ভয়ংকর রকম তুষার পড়ল সেবার! তুষারের চাদরে চারিদিক ঢাকা পড়ে গেল। হাড় হিমে হাত পা জমে যেতে লাগল। শাল দোশালা গায়ে জমিদারবাবু ভাবলেন ছোঁড়াটা বােধহয় ফেঁসে গেছে। না খাওয়ার ধাক্কা যদি বা সামলাতে পারে এই হাড় হিম করা ঠান্ডা সামলাবে কী করে? সঁতসেঁতে ভিজে অন্ধকার মেঝেয় শুধু পাতলা সুতাের জামায় এই ঠান্ডায় নিশ্চয় অক্কা পেয়েছে ওটা। যাক দেখে আসা যাক ভেবে তিনি গােয়ালের দিকে পা বাড়ালেন।
গােয়ালের কাছে পৌছে তাঁর চক্ষু চড়কগাছ। গােয়ালে আলাের রােশনি বাতাসে খাবারের সুগন্ধ ভেসে আসছে। ভাঙা দেয়ালে চোখ রেখে দেখেন কী সেখানে মস্ত এক উনুন জ্বলছে চারিদিকে বেশ গরম। ঘরের মাঝখানে রয়েছে বাহারি জাপানি লণ্ঠন। তার আলাে ঠিকরােচ্ছে আর লিয়াং পায়ের ওপর পা তুলে দিয়ে নানা রকমের কেক খাচ্ছে। অমন কেক জমিদারবাবুই কখনাে খাননি। সেই খাবারের সুগন্ধ বাতাসে ভাসছে! জমিদারবাবু চমকে উঠলেন কোত্থেকে এই উনুন এল? আর এমনধারা কেক? নিজের চোখকেই যেন বিশ্বাস হচ্ছিল না তার। ঠিক তখনই মনে পড়ল লিয়াং এর জাদু তুলির কথা। তা হলে তা হলে ও সত্যিই এসব এঁকে জোগাড় করেছে? একথা মনে হতেই রাগে তার সারা শরীর জুলে উঠল। তিনি সাগরেদদের হুকুম দিলেন এবারে ছোঁড়াটাকে ধরে একেবারে মেরে ফেল।
যতক্ষণে সাগরেদরা এসে হাজির হল ততক্ষণে লিয়াং সেখান থেকে সটকে পড়েছে। কোথায়? কোথায়? গােয়ালঘরের দরজায় তাে তালাবন্ধ। তা হলে? তারা খুঁজে দেখে ঘরের মাঝখানে একটা আঁকা সিঁড়ি ঝুলছে। তা হলে এই সিঁড়ি বেয়েই লিয়াং পালিয়েছে? ওরাও চটপট সিঁড়ি বেয়ে উঠতে শুরু করল। আর তিন ধাপ উঠতে না উঠতেই কুমড়াের মতাে গড়িয়ে পড়ল নীচে। উঠে দেখে সিঁড়িখানা উধাও কেউ যেন যত্ন করে তা মুছে দিয়েছে।
জমিদারের ফাটক থেকে বেরিয়ে এসে লিয়াং বুঝল যে এ গাঁয়ে সে আর নিরাপদ নয়। যে বন্ধু তাকে আশ্রয় দেবে তাকেই ঝাটে পড়তে হবে। জমিদার তাকে ছাড়বেন না। তাই সে ঠিক করল দূরে কোথাও চলে যাবে সে কোনাে অচেনা দেশে। মনে মনে ঠিক করেই সে বন্ধুদের বাড়ির দিকে হাত নেড়ে নেড়ে বলল বিদায় বিদায়। তারপর এক আরবি ঘােড়া এঁকে তার পরে চড়ে দুরন্ত বেগে ঘােড়া ছােটাল। বাঁধা সড়ক ধরে ঘােড়া ছুটল টগবগ টগবগ
রাতের আঁধার কেটে আকাশে একটা ভােরের আলাে ফুটছে লিয়াং তখনও গাঁয়ের সীমা পেরােয়নি এমনি সময়ে সে শুনতে পেল পিছনে কীসের যেন হইহল্লা উঠেছে। সেদিক পানে চেয়ে তার মাথায় হাত। আরে জমিদাবাবু তার দলবল নিয়ে তাকে ধাওয়া করেছে। জমিদারের হাতে খােলা তরােয়াল মশালের আলােয় ঝিলিক দিয়ে উঠেছে। একবার ধরতে পারলেই তার মুন্ডুখানা ঘচাং ফু হয়ে যাবে। ভয়ে লিয়াং জোরে ঘােড়া ছােটাল। কিন্তু আরাে জোরকদমে দৌড়ােচ্ছে জমিদারের ঘােড়া তাকে ধরে ফেলে আর কী! এবারে লিয়াং তার জাদু তুলিখানা বের করে একটা ধনুক আঁকল আর তির। ধনুকের জ্যা টেনে তিরখানা তার মাঝখানে বসিয়ে ছেড়ে দিল। অমনি তির ছুটল সােজা জমিদারের দিকে। তিরের ঘায়ে জমিদার ঘােড়া থেকে ছিটকে পড়লেন মাটিতে। সবাই যখন জমিদারবাবুকে নিয়ে ব্যস্ত হয়ে পড়ল আর সেই ফাঁকে ঘােড়া হাঁকিয়ে লিয়াং পিঠটান দিল। ঘােড়া ছুটতে লাগল। দিন পেরিয়ে রাত এল রাত পেরিয়ে দিন। না থেমে ঘােড়া ছুটে চলল টগবগ টগবগ। কদিন পরে সে এসে হাজির হল এক নগরে। বেশ ভালাে লেগে গেল জায়গাটা। ঠিক করল এখানেই থেকে যাবে সে। তাদের গাঁ থেকে অনেক দূরে নগর এখানে কেউ চেনে না তাকে কোনাে ভয় নেই আর। সেই নগরেই থেকে গেল সে।
এখন কিছু করার নেই তার। তাই সে বাজারে বসে ছবি আঁকে আর তা সেখানে বসে বেচে। এভাবেই দিন কাটে। খুশিতে আনন্দে। তবে এখন সে ভারী হুঁশিয়ার জাদু তুলির পরিচয় সে আর কিছুতেই কাউকে জানতে দেবে না। তাই সে কোনাে ছবি পুরাে আঁকে না। পাখি আঁকলে তার ঠোট বাকি রাখে। জানােয়ারের ছবিতে হয়তাে একখানা পা বাদ রাখে সে। কারণ সে জানে ছবিটা পুরাে আঁকা হলেই সেটা জীবন্ত হয়ে উঠবে তা হলে লিয়াং এর পরিচয় আর গােপন থাকবে না।
তা একদিন হয়েছে কী লিয়াং একটা সারসের ছবি এঁকেছিল তার চোখ আঁকেনি। এক পা তুলে সারসটা দাঁড়িয়ে আছে। একটা মাছি নাকের কাছে উড়ছিল লিয়াংয়ের। তাকে তাড়াতে গিয়ে যেই সে হাতটা নেড়েছে ওমনি হাতের তুলি থেকে ক ফোটা রং ছিটকে পড়েছে সারসের চোখে। চোখ আঁকা হতেই ডানা মেলে সারস সবার মাথার ওপর দিয়ে আকাশে উড়ে গেল। নগরের মধ্যিখানে এমন আজব কাণ্ড! সব্বাই অবাক। এমন আজব কথা শােনাতে কেউ কেউ রাজবাড়ি ছুটল। আর তা শুনে রাজামশাই তাজ্জব বনে গেলেন। তখুনি তিনি পেয়াদাকে হুকুম দিলেন লিয়াংকে রাজসভায় হাজির করতে। পেয়াদা এল। এমনটা যে হবে তা জানত লিয়াং। কিন্তু যাবার ইচ্ছে তার একদম ছিল না। তবু যেতে হল তাকে। রাজামশাই ছিলেন ভারী অত্যাচারী প্রজাদের পীড়ন করতেন খুব। এসব কথা লিয়াং শুনেছিল তাই সে রাজাকে ঘৃণা করত। বদলােকের সাধ পূরণ করতে চায় না লিয়াং। তবু তাকে যেতে হল।
পেয়াদা তাকে সােজা রাজদরবারে এনে হাজির করল। রাজামশাই তড়বড় করে সিংহাসন ছেড়ে নীচে নেমে এলেন।
হারে তাের ছবি নাকি সব জ্যান্ত হয়ে যায়। তা একটা ফিনিক্সের ছবি আঁক দিকি। বুঝি তাের মুরােদ কত ? লিয়াং মনে মনে ঠিকই করেছিল এমন লােভী লােকের কথা সে শুনবে না কিছুতেই না। তাই রাজার হুকুমকে কলা দেখিয়ে সে ফিনিক্স পাখি না এঁকে আঁকল এক দাঁড়কাক। সে কাক চারিদিকে উড়ে উড়ে ঘুরে ঘুরে নােংরা ছড়াতে লাগল। সারা প্রাসাদ নােংরায় ভরে গেল দুর্গন্ধে তিষ্ঠনাে দায়। রাজামশাই রেগে টং। পেয়াদাদের হুকুম দিলেন এখুনি ওর জাদু তুলি কেড়ে নে আর ওকে ফাটকে পুরে রাখ।
পেয়াদারা ছুটে এসে তার জাদু তুলিখানা কেড়ে নিল আর ওকে ফাটকে বন্দি করল। তুলিখানা এবার এল রাজামশাইয়ের হাতে। এখন তুলি দিয়ে কী করেন রাজামশাই? তিনি এক পাহাড় আঁকলেন সােনার পাহাড়। তারপরে দেখে ভাবলেন একখানা পাহাড় বড়াে কম হয়ে গেল। তিনি আরেকখানা আঁকলেন। তারপরে আরেকখানা তারপর আরেকখানা এমনি করে অনেকগুলাে পাহাড় হল। সােনার পাথরে আলাে পড়ে ঝলমল করে উঠতে লাগল। আঁকা শেষ হলে খুশি হয়ে তিনি তুলি মুছে যেই আরাম করে বসলেন অমনি কী হল বলাে তাে? ঠিক তখনই সব পাহাড়ের সােনা বদলে হল পাথরের স্থূপ। পাহাড়ের মাথার দিকটা ভারী ছিল বলে তা হুড়মুড় করে ভেঙে পড়ল। পড়ল একেবারে রাজামশায়ের পায়ের ওপরে।
এমন জবর সাজা পেয়েও রাজার কিন্তু শিক্ষা হল না। তিনি পাহাড় বােঝাই সােনা যখন পেলেন না তখন আঁকলেন সােনার ইট। ইটখানা এঁকে তুষ্ট হলেন না মাপে বড়াে ছােটো হয়েছে সেটা। তা মুছে আরাে বড়াে একটা ইট আঁকলেন পরে তা মুছে আরাে বড়াে ইট আঁকলেন। তা মুছে আরাে বড়াে আরাে বড়াে আরাে বড়াে প্রকাণ্ড এক ইট আঁকলেন। আঁকা শেষ হলে খুশি হয়ে তিনি তুলি মুছে যেই আরাম করে বসলেন অমনি কী হল বলল তাে? ঠিক তখনই সমস্ত ইটখানা হয়ে গেল বিশাল এক অজগর। সে মস্ত হাঁ করে গিলে খাবে বলে রাজামশাইয়ের দিকে ধেয়ে এল। তা দেখে রাজামশাই ভয়ে মূৰ্ছা গেলেন।জাদু তুলির ছবি এঁকে তিনি যখন বারেবারেই নাকাল হচ্ছেন তখন কী আর করেন নানা মিষ্টি কথায় লিয়াংকে তুষ্ট করতে চাইলেন। বললেন এই নাও তােমার তুলি। তুমি একজন শিল্পী ছবি তাে তুমিই আঁকবে। আমি তােমায় অনেক ধন দৌলত দেব রাজকুমারীর সঙ্গে তােমার বিয়ে হবে। তুমি এ রাজ্যে মহাসুখে থাকবে।
লিয়াং তখন মনে মনে এক ফন্দি এঁটে ফেলেছে। সে রাজামশাইয়ের সকল কথায় ঘাড় নেড়ে সম্মতি জানাল।
তুলি ফেরত দিয়ে তিনি বললেন তুমি একটা পাহাড় আঁকো না থাক বলতে বলতে কথা ফিরিয়ে নিলেন তিনি। ভরসা নেই কে না জানে পাহাড়ে জঙ্গল থাকে জঙ্গলে জানােয়ার থাকে অজগরও থাকে। পাহাড় দরকার নেই তুমি বরং একখানা গাছ আঁকো সােনার গাছ।
আগেই বলেছি লিয়াং তাে মনে মনে এক ফন্দি এঁটে রেখেছে। সে জাদু তুলির দুই টানে এক সমুদ্র এঁকে ফেলল। সমুদুরের নীল ঢেউ আছড়ে পড়ল তার আর রাজামশাইয়ের মাঝখানে।
না না সমুদ্রের নয়। আমি তাে তােমায় সােনার গাছ আঁকতে বললাম রাজামশাই সমুদ্রের অপর পাড় থেকে চিৎকার করে উঠলেন।
সেকথায় কান না দিয়ে লিয়াং সমুদ্রের মাঝে একটা দ্বীপ আঁকল। চারপাশে ছড়ানাে জমির মধ্যিখানে আঁকল একটি গাছ। লম্বা ভীষণ লম্বা। আকাশে তার মাথা ঠেকেছে। আঁকা শেষ হলে সে বলল এ গাছ ই আপনি চেয়েছিলেন রাজামশাই?
রাজামশাই দেখলেন বাঃ কী আশ্চর্য গাছ। সােনার ডালে হিরের ফুল দুলছে। স্ফটিকের গােলার মতাে ফল। এমন গাছ আছে নাকি কোথাও? তিনি অধীর হয়ে বললেন হ্যা ঠিক এমনি গাছই আমি চেয়েছিলাম। ঠিক এমনি গাছই আমি চেয়েছিলাম। এবারে একটা নৌকো আঁকো মস্ত নৌকো আমরা সবাই ওই দ্বীপে খাব। এখুনি যাব। জলদি জলদি
রাজামশাইয়ের তাড়া দেখে লিয়াং নৌকো আঁকতে শুরু করল। এক প্রকাণ্ড ময়ূরপঙ্খি। চৌদ্দজন দাঁড়ি দাঁড়ে বসল। রাজামশাই রানি রাজকন্যে পাত্রমিত্র সকলকে নিয়ে নৌকোয় উঠলেন। নৌকো কূল ছাড়ল। তরতর করে পৌছে গেল মাঝ দরিয়ায়। ঠিক তখনি জাদু তুলির দুই টানে এক মস্ত মেঘের টুকরাে আঁকল লিয়াং। মুহূর্তে মেঘ বড়াে হয়ে আকাশ ছেয়ে ফেলল। প্রবল ঝড়ে নৌকো উঠল দুলে। লিয়াং জাদু তুলিতে আরাে দু টান দিল। বৃষ্টি শুরু হল। প্রবল ঝড় তুফান সঙ্গে ধারাপতন। মােচার খােলার মতো নৌকো দুলতে লাগল ঢেউয়ের মাথায় মাথায়। কখনাে জল ছাপিয়ে উঠল ময়ূরপঙ্খির ভিতরে।
রাজামশাই চিৎকার করে উঠলেন ঝড় থামাও লিয়াং ঝড় থামাও।
লিয়াং এর তুলি আরাে দু টান দিল। প্রবল হল বাদল তুফান। ঢেউ এর আঘাতে শেষে টুকরাে টুকরাে হয়ে ভেঙে গেল নৌকো আর দলবল নিয়ে রাজামশাই পড়লেন অথৈ জলে। তারপরে ডুবতে ডুবতে একসময়ে টুপুস করে ডুবে গেলেন। তার ডাক লিয়াং এর কানে পৌছােল না।
একদিন এক বাঘ ঢুকে পড়ল এক কাঠুরিয়ার কুটিরে। কাঠুরিয়া বাঘটাকে দেখেই ভয় পেয়ে এক ছুটে কুটিরের বাইরে এল। তারপর বাইরে থেকে কুটিরের দরজা বন্ধ করে দিয়ে সেখান থেকে পালিয়ে গেল। কুটিরের দরজা জানালাগুলাে খুবই শক্ত পােক্ত। কাজে কাজেই বাঘ বাইরে বেরনাের কোনও পথ খুঁজে পেল না। তখন বাঘ আর কী করে উপায় না পেয়ে জানালা দিয়ে মুখ বাড়িয়ে ডাকাডাকি শুরু করল।
এমন সময় একটা হরিণ ওই পথ দিয়ে ঝরনার জল খেতে যাচ্ছিল। হরিণকে দেখে বাঘ একটু আশার আলাে দেখল। বাঘ চিৎকার করে বলল ও ভাই হরিণ আমাকে বাঁচাও।
বাঘের গলার আওয়াজ শুনে ভীষণ ভয় পেয়ে গেল হরিণ। তার বুকের মধ্যে ধড়াস ধড়াস করছে। আবার বাঘের করুণ অবস্থা দেখে একটু অবাক হল হরিণ।
বাঘ বলল হরিণভাই দরজার শিকল খুলে দিয়ে আমাকে বাঁচাও। তোমার এই উপকারের কথা আমি সারাজীবন মনে রাখব।
হরিণ বলল তাই কি হয় ? তুমি বাঘ আর আমি হরিণ। ছাড়া পেয়েই তুমি আমার ঘাড় মটকাবে।
বাঘ বলল না ভাই বিশ্বাস কর আমি কোনও উপকারীর অপকার করি না। মুক্তি পেলেই আমি জঙ্গলে চলে যাব সেখানে অন্য কত ছাগল ভেড়া আছে হরিণ আছে তাদের খাব। তােমাকে কিছুই বলব না কিছুই করব না।
বাঘের ছলনায় হরিণের বুদ্ধিসুদ্ধি তালগােল পাকিয়ে গেল। সে ভালাে মানুষের মতাে কাজ করল। বাইরে থেকে কুটিরের দরজা খুলে দিল।
ব্যাস। আর যায় কোথায়! কুটির থেকে ছাড়া পেয়েই বাঘ হুংকার ছাড়ল। বলল টানা তিনদিন আমি না খেয়ে আছি। এখন তােকে খেয়ে আমার খিদের জ্বালা মেটাব।
হরিণ দেখল এ তাে মহাবিপদ। কিন্তু এই বিপদেও সে বুদ্ধি হারাল না।
সে বলল সে কী কথা! এইমাত্র তুমি প্রতিজ্ঞা করলে যে ছাড়া পেলে আমাকে খাবে না। আর এখন উটো কথা বলছ? তােমাকে বিশ্বাস করা আমার উচিত হয়নি। তুমি কিন্তু অন্যায় কথা বলছ।
বাঘ বলল আমার কাছে প্রতিজ্ঞা বিশ্বাস ন্যায় অন্যায় বলে কিছু নেই। আমি তােকে খাবই খাব।
হরিণ একটু ভেবে বলল ঠিক আছে এ বিষয়ে তিনজনকে জিজ্ঞাসা করব। তারা যদি তােমার হয়ে কথা বলে তবে তুমি আমাকে খাবে। আর যদি তারা আমার পক্ষে কথা বলে তবে আমাকে ছেড়ে দিতে হবে।
বাঘ হরিণের কথায় রাজি হয়ে গেল। বাঘ ও হরিণ এগিয়ে চলল। একটু যেতেই তারা একটা মস্তবড়াে বটগাছ দেখতে পেল। হরিণ বটগাছকে সব ঘটনা খুলে বলল। বটগাছ সব কথা শুনে খুব দুঃখ পেল। বটগাছ বলল ভাই হরিণ তােমার মরণ আমি চাই না। কিন্তু আমার অভিজ্ঞতা অন্যরকম। আমি এত বড়াে বটগাছ। কত পথিক আমার ছায়ায় বিশ্রাম নেয়। ঝড়বাদলের সময় আমার আশ্রয়ে কতজন রক্ষা পায়। কত মানুষ আমার নিরাপদ কোলে এসে রাত কাটায়। তারাই আবার আমার শাখা প্রশাখা নির্মমভাবে কেটে নেয়! আমার উপকারের কথা তারা
বটগাছের কথা শুনে বাঘ আনন্দে ডাক ছাড়ল হালুম। ভয়ে হরিণের চোখমুখ শুকিয়ে গেল।
এবার পথ চলতে চলতে দেখা হল এক বুড়ি গাইগােরুর সঙ্গে। গােরু সব কথা শুনে হাম্বা হাম্বা করে হেসে দিল। বলল কৃতজ্ঞতা বলে কিছুই নেই এই জগতে। ওই যে আমার বাছুরকে দেখছ এর মধ্যেই ও ভালাে ঘাস আর লতাপাতা খাওয়ার জন্য আমাকে পুঁতােয়। আরও বড়াে হলে আমাকে তাড়িয়েই দেবে মনে হয়। অথচ আমার দুধ খেয়ে ও বড়াে হয়েছে। উপকারের কথা কেউ মনে রাখে না এটাই নিয়ম।
এবার হরিণ আরও ভয় পেল। প্রায় সবাই বাঘের পক্ষে মতামত দিয়েছে। বাকি আর একজন।
আবার পথ চলছে বাঘ আর হরিণ। বেশ কিছু দূর যাওয়ার পর দেখা হল এক খরগােশের সঙ্গে। সে ই বেচারা হরিণের শেষ আশা। হরিণ সবকথা গুছিয়ে বলল খরগােশকে।
সবকিছু শােনার পর খরগোেশ কী যেন ভাবল। অনেক ভাবনা চিন্তা করে জিজ্ঞাসা করল কুটিরের দরজা খােলা ছিল?
বাঘ বলল না বন্ধ ছিল। খরগােশ জিজ্ঞাসা করল দরজা বন্ধ আর তােমরা দু জন বাইরে ছিলে? এবার হরিণ বলল না ভাই খরগােশ বাঘমশাই ভিতরে ছিলেন। এত কিছু বলার পরও খরগােশ কিছুই বুঝতে পারল না দেখে বাঘমশাই ভীষণ রেগে গেলেন।
খরগােশ বলল কে কোথায় কেমন ছিল তা দেখিয়ে দিলে তবে আমি বুঝতে পারব এবং তারপর আমার মতামত জানাব। এবার সবাই গেল কাঠুরিয়ার কুটিরে। বাঘ একলাফে ঢুকে পড়ল কুটিরের মধ্যে। চিৎকার করে বলল দেখাে ভাই খরগােশ আমি এইভাবে এই কুটিরের মধ্যে বন্দি হয়ে ছিলাম।
খরগােশ এমনই এক সুযােগ খুঁজছিল। একটুও দেরি না করে বাইরে থেকে দরজাটা বন্ধ করে দিল খরগােশ। অকৃতজ্ঞ বাঘ উচিত সাজা পেল। কথার দাম না রাখার জন্য সে আটকে রইল সেই কুটিরে। আর খরগােশের বুদ্ধির তারিফ করতে করতে হরিণ চলল সঙ্গে খরগােশ। তারপর একসময় ওরা মিলিয়ে গেল জঙ্গলের মধ্যে।
বানর আর রঙিন পাখির ছিল এক টুকরাে ধানের খেত। ওই খেতে ছিল দুজনের ভাগ। চাষের সময় এগিয়ে আসছে। আগাছায় পথঘাট ঢেকে গিয়েছে। তাই পথ বানানাে দরকার। রঙিন পাখি বলল বন্ধু দেখ সবাই কাজে নেমে পড়েছে খেতে যাওয়ার পথ পরিষ্কার করছে। আমাদেরও যে কাজে নামতে হয়।
বানর বলল খুব জুতসই কথা। কিন্তু ভাই তুমি তাে জানাে আমার পায়ে কেমন চোট লেগেছে। আমি তাে এখন কাজে যেতে পারব না।
ঠিক আছে তার জন্য কী হয়েছে। তুমি ভাই বাড়িতে থেকে বিশ্রাম নিয়ে সেরেসুরে ওঠ আমি এখন না হয় একাই যাই। এই কথা বলে রঙিন পাখি খেতের রাস্তা পরিষ্কার করতে একাই চলে গেল।এমনি করে কয়েকদিন কেটে গেল। খেতে মাটি তৈরির সময় এসে গেছে। রঙিন পাখি বানরের কাছে গিয়ে বলল বন্ধু সবাই খেতে নেমে পড়েছে মাটি তৈরি করছে আমাদেরও যে কাজে নামতে হয়।
উঃ যা মাথা ধরেছে আমার আমি যে আজ কোনাে কাজই করতে পারব না।
আচ্ছা তার জন্য কী আছে। এই কথা বলে রঙিন পাখি খেতে চলে গেল একমনে কাজ করতে লাগল সে।
কয়েকদিন পরে রঙিন পাখি এসে বলল বন্ধু সবাই খেতে নেমে পড়েছে ধানের চারা বুনছে। আমাদেরও যে কাজে নামতে হয়।
এখন আমি কী করি? হায়! হায়! দিন তিনেক হল আমার যা কাশি হয়েছে না। এখন তাে আমি মােটেই যেতে পারব না। ঠিক আছে। এই কথা বলে রঙিন পাখি চলে গেল খেতে চারা বুনতে। তার তাে কিছু করার ছিল না তাকে যে যেতেই হবে।
চারা বােনা হয়ে গেল নিত্যি সে চারায় জল দেওয়া হল গাছের গােড়ার ঘাস আগাছা একটা একটা করে তুলে ফেলতে হল এমনি করে কষ্টের গরমকাল শেষ হল। এল সুন্দর শরৎকাল। সােনালি ধানের সারি হাওয়ায় মাথা দোলাচ্ছে। এই ফসল যারা ফলিয়েছে তাদের মনেও খুশির দোলা। এবার ফসল কাটার পালা।
রঙিন পাখি বানরের কাছে গিয়ে বলল বন্ধু সবাই খেতে নেমে পড়েছে পাকা ফসল কাটছে। আমাদেরও যে কাজে নামতে হয়।
আর কী বলব ভাই। কয়েকটা কারণে আমার পিঠে আঘাত লেগেছে আমার হাতে পায়ে ভীষণ ব্যথা করছে এমন মাথা ধরেছে যেন মাথা ছিড়ে পড়বে। আমি আর সহ্য করতে পারছি না।
ঠিক আছে ঠিক আছে। রঙিন পাখি তাড়াতাড়ি বলল একটাও অনুযােগের কথা মুখে আনল না। ফসল কাটার ধকল তাে কম নয়। অনেক খেটেখুটে রঙিন পাখি একাই সব কাজ করল। ধান ঘরে তুলে সে নিজেই ধান ভানলাে ঝাড়াই মাড়াই করল শেষকালে সাগরের মুক্তোর মতাে চালের শস্যদানা বেরিয়ে এল।
সূর্য ডুবু ডুবু। বানর এল রঙিন পাখির ঘরে। মধু ঢালা মুখে বলল রঙিন পাখি বন্ধু আমার এতদিন কত কষ্টে তুমি একাই সব কাজ করলে। আমি তাে কিছুই করতে পারলাম না। যাক এখন এসাে আমরা দুজনে মিলে খাওয়ার জন্য কিছু ভাত রাঁধি।
খুব ভালাে কথা খুব ভালাে কথা। রঙিন পাখি সায় দিল। আজ সত্যি সে বড়াে ক্লান্ত রাক্ষুসে খিদেও পেয়েছে। সে রাজি হল। তারা দুজনে ভাত রাঁধতে লাগল। উনুনে ভাত সেদ্ধ হওয়ার পরে তারা একটা পাত্রে ধোঁয়া ওঠা ভাত রাখল তারপরে সেগুলাে চটকে চটকে দলা দলা মতন করল। সুন্দর বাস বেরিয়েছে নতুন চালের রান্নায়।
ভাত দলা দলা করে পাকানাে হয়ে গেলে বানর বলল বসুন হাত মুখ ধােওয়ার জন্য তাে জল চাই। তুমি একটু জল নিয়ে এসাে।
ঠিক বলেছ ঠিক বলেছ। রঙিন পাখি একথা বলেই একটা পাত্র নিয়ে রান্নাঘরের পেছনে জল আনতে গেল।
যেই না রঙিন পাখি পেছন ফিরেছে অমনি বানর পাত্র থেকে ভাতের দলাগুলাে এক তাল করে তার মধ্যে একটা লাঠি ঢুকিয়ে লাঠি কাধে ফেলে রওনা দিল। সােজা হেঁটে চলল পাহাড় পানে। জল নিয়ে ফিরে এসে রঙিন পাখি দেখে বানর ঘরে নেই একরত্তি ভাতও নেই সেই পাত্রে। সব বুঝল রঙিন পাখি। পেটে খিদে চোখে জল ধরা গলায় সে বলল এমন স্বার্থপর বদ বানর! হায়! হায়! এমন করে ঠকাতে হয় ? কাঁদতে কাঁদতে রঙিন পাখি চারিদিকে খুঁজে দেখল এপাশ ওপাশ দেখল কিন্তু কোথাও বানরের দেখা পেল না। এত কষ্টের পরে অনেকদিনের আধপেটা খাওয়ার পরে আজ একটু ভালােভাবে খাবে ভেবেছিল তাও হল না। বুক ঠেলে কান্না বেরিয়ে আসছে রঙিন পাখির। সে ভাবল আমার কপাল মন্দ এমনি করেই আমাদের দিন যাবে।
এদিকে মনের আনন্দে সেই লােভী স্বার্থপর বানর জোরে জোরে পা ফেলে পাহাড়ের ঢালু বেয়ে উপরে উঠছে। চোখদুটো চকচক করছে জিভ দিয়ে তার জল গড়াচ্ছে। এইভাবে চলতে চলতে লাঠির ডগা থেকে কখন যে ভাতের তাল পড়ে গিয়েছে বানর তা খেয়ালই করেনি। শুধু লাঠি কঁাধে বাগিয়ে সে এগিয়েই চলেছে। রঙিন পাখি এখন কেমন কঁদছে এই কথা চিন্তা করে মাথা দুপাশে নাড়িয়ে লেজ নাচিয়ে বানর চলেছে। পাহাড়ের একেবারে চুড়ােয় এসে সে থামল। একটা চ্যাপটা পাথরের উপর সে লেজ ছড়িয়ে বসল কাঁধের উপর থেকে লাঠিটা নামিয়ে লােভী চোখে তাকিয়ে বানর আঁতকে উঠল ভাতের তাল নেই ।
রাগে দুঃখে চিৎকার করে বানর বলল কোথায় গেল আমার ভাত? সেই শব্দ পাহাড়ে পাহাড়ে লেগে ফিরে এল বানরের কাছে। কেমন অবাক শােনাল সেই প্রতিধ্বনি। ফিরে চলল বানর সেই পথে যে পথে সে পাহাড়ের চুড়ােয় উঠেছিল। খুব তীক্ষ্ণ চোখে নজর রাখল পথের উপরে পথের দুপাশে। কোমর বেঁকিয়ে সামনের দিকে ঝুঁকে বানর চলছে ছােটো ছােটো জুলজুলে চোখ মেলে মুখ থেকে গজরানাের শব্দ শােনা যাচ্ছে।
ঢালু বেয়ে অনেকটা নেমে আসার পরে বানর দেখল একটা ঝােপের পাশে বসে রঙিন পাখি ধুলাে থেকে ভাত তুলে খাচ্ছে। একমনে সে খেয়ে চলেছে। ও রঙিন পাখি তাহলে তুমি এখানে বসে আছ? ভাত খেতে কেমন লাগছে?
ও হে! তুমি এসে গিয়েছ বানর। ধুলাে বালি সরিয়ে তুমি যদি ভাতের দলা মুখে দাও তবে খেতে যে কী ভালােই লাগবে। আহা হা! তাহলে বন্ধু আমাকে একটুখানি দাও। চেখে দেখি। ধপ করে জ্বলে উঠল রঙিন পাখির চোখ নখগুলাে খাড়া হয়ে উঠল। সে খুব শান্ত ভাবে বলল অনেকগুলাে দলা এখানে ওখানে পড়ে রয়েছে তুমি একটা তুলে নিয়ে ধুলােবালি সরিয়ে খেতে পারাে। আমি নিজে ফুঁ দিয়ে ধুলােবালি পরিষ্কার করছি আর খাচ্ছি। তুমি কী করছ সেটা আমি জানতে চাইনি। আমি তােমার কাছে কিছুটা ভালাে ভাত চাইছি বানর বলল।
আমি তােমাকে এককণাও দেব না। অনেক সয়েছে রঙিন পাখি আর নয়। স্পষ্ট গলায় সে জবাব দেয়। এই কথা? ঠিক আছে। ভালােভাবে অন্ধকার নেমে আসুক আমি আবার ফিরে আসব। তখন দেখাব তােমার মজা মনে থাকে যেন। রাগে গজগজ করতে করতে বানর পাহাড়ের দিকে হাঁটা দিল। আড়চোখে চেয়ে চেয়ে দেখল রঙিন পাখিকে।
বানর তাে চলে গেল এদিকে রঙিন পাখি বেশ ভয় পেয়ে গিয়েছে। বানর তাকে শাসিয়ে গেল আড়চোখে তাকিয়ে গেল আলাে চলে যাবার পরে আসবে বলল এইসব চিন্তা করতে করতে রঙিন পাখির খুব মন খারাপ হয়ে গেল।
কী আর করে। ঘরে ফিরে এসে ফুঁপিয়ে ফুঁপিয়ে কাঁদতে লাগল উ উ ।
তার কান্না শুনে একটা ডিম গড়াতে গড়াতে গড়াতে রঙিন পাখির পাশে এসে থামল। বলল ও রঙিন পাখি কী হয়েছে ভাই তােমার এমনি করে কাঁদছ কেন?
বানর আমাকে শাসিয়ে গিয়েছে অন্ধকার নেমে এলেই সে আসবে আর আমায় মজা দেখাবে। আমি এখন কী করি তাই কাঁদছি।
কিচ্ছু ভেবাে না তুমি আমি তােমায় সাহায্য করব। কিচ্ছু ভেবাে না। ডিম তাকে বলল।
তবু কঁদছে রঙিন পাখি। দরজা বন্ধ করার লম্বা লাঠি লম্বা পায়ে এগিয়ে এসে রঙিন পাখিকে বলল ও রঙিন পাখি কী হয়েছে ভাই তােমার এমনি করে কাঁদছ কেন?
না কেঁদে কী ই বা করি বললা! অন্ধকার হলেই বানর আসবে আর আমায় মজা দেখাবে। আমি এখন কী করি তাই কঁদছি। আমিও তােমায় সাহায্য করব তুমি কিছু ভেবাে না। আর কেঁদো না। দরজা বন্ধ করার লম্বা লাঠি তাকে বলল। তবুও কাদছে রঙিন পাখি। তার কান্না শুনে এগিয়ে এল একটা কেন্নো একটা ছারপােকা আর একটা মাদুর বােনা লম্বা মােটা সুচ। তাদের আসতে দেখে এগিয়ে এল ঘােড়ার খাবার রাখা পাথরের জালা আর একতাল গােবর। তারা সবাই বলল রঙিন পাখি রঙিন পাখি আর তাে তােমার কান্নার কিছু নেই। তুমি বিপদে পড়েছ তাই আমরা সবাই মিলে তােমাকে সাহায্য করব। এটা যে করতেই হবে। তুমি আর কেঁদো না।
সূর্য ডুবে গেল। তখনও আকাশের এক কোণে আলাের ছটা। সে আলাের ছটাও মিলিয়ে গেল একসময়। চারিদিকে অন্ধকার নেমে এল।
এরা সবাই তৈরি হয়ে নিল। দুই শত্রুকে মজা দেখাতে হবে। দরজা ভেজিয়ে লম্বা লাঠি পাশে দাঁড়িয়ে রইল ডিম ঢুকে পড়ল উনুনে সুচ উনুনের সামনে মুখ উঁচু করে দাঁড়াল কেন্নো জলের কেতলির মধ্যে ভাসতে লাগল ছারপােকা সয়াবিনের নােনতা তরকারির মধ্যে চুপটি করে বসে রইল বাগানে যাওয়ার দরজার সামনে গােবর ছড়িয়ে পড়ল আর পাথরের জালা ছাদে উঠে কড়িকাঠে বসে রইল। নিঃশ্বাস বন্ধ করে তারা সবাই বানরের আসার অপেক্ষায় চুপ করে থাকল।
নিকষ কালাে অন্ধকার। চারিদিকে কিছুই দেখা যায় না। কোনাে শব্দও নেই আশেপাশে।
এমন সময় দূর থেকে তারা বানরের রাগী গলা শুনতে পেল। রঙিন পাখি আমি ঠিক এসে গিয়েছি এবার তাের মজা দেখাচ্ছি। রঙিন পাখি তুই হতচ্ছাড়া কোথায় ?
দরজার কাছে এল বানর। সাড়া নেই শব্দ নেই অন্ধকার নিঝুম বাড়ি। রঙিন পাখি দোর খােল আমি সেই বানর এখন এসে গিয়েছি। আমি তোর মজা দেখাচ্ছি। যত জোরে পারে বানর চিৎকার করতে লাগল।
তবু কেউ সাড়া দিল না। তুই নিজেই দোর খুলবি না আমি দোর ভেঙে ফেলব? যাই কর না কেন আমি ভেতরে ঢুকে তােকে মজা দেখাব। কেউ রুখতে পারবে না। এই না বলে বানর দড়াম করে মারল এক লাথি। দরজা ভেজানাে ছিল ক্যাচ করে শব্দ হয়ে দরজা গেল খুলে। আর খােলা দরজায় যেই না বানর মাথা গলিয়েছে অমনি লম্বা লাঠি গায়ের জোরে তার মাথার উপরে এসে পড়ল।
কে? কে? কে আমার মাথায় মারল ? উঃ বড্ড শীত করছে। বানর তাড়াতাড়ি উনুনের কাছে গেল নিভন্ত উনুনে ফু দিল। অমনি ডিম গেল ফেটে গরম কুসুম তার মুখে লেপটে গেল। উঃ পুড়ে গেলাম। বলেই বানর পেছনে পড়ে গেল। সেখানে সুচ ছিল উঁচিয়ে ফুটে গেল বানরের পেছনে। মুখ পুড়েছে পেছন কেটে রক্ত ঝরছে সয়াবিনের ঠান্ডা তরকারি লাগালে আরাম লাগত এই না বলে বানর সয়াবিনের তরকারি আনতে পাশে গেল।
তাড়াতাড়িতে পশ্চাতেমুখে না লাগিয়ে লােভী বানর তা মুখে পুরে দিল কামড় বসাল ছারপােকার গায়ে। ওঃ কী বিচ্ছিরি গন্ধ কী তেতাে চিৎকার করে মুখে জল দিতে কেতলির কাছে গেল বানর। জল মুখে ঢালতেই সুড়ৎ করে কেম্নে বেরিয়ে তার মুখে ঢুকে গেল আর বানরের জিব প্রাণপণে কামড়ে দিল।
হায় হায়! আমি এসেছিলাম রঙিন পাখিকে মজা দেখাব বলে আর এখন হতচ্ছাড়া রঙিন পাখিই উলটে আমাকে মজা দেখাচ্ছে। এমন তাে হওয়ার কথা ছিল না। হায়! হায়! এ আমার কী হল? গলা ছেড়ে কাঁদতে লাগল সেই দুষ্টু বানর।
এখন আর না পালাতে হবে এখান থেকে। অবাক হয়ে ভ্যাবাচাকা খেয়ে বানর বাগানের দরজা দিয়ে পালাতে গেল। পথে ছিল লেপটানাে গােবর। সড়াৎ করে উলটে পড়ল বানর চিৎপাত হয়ে দড়াম করে মেঝেতে আছাড় খেল।
এইবার আমার পালা। এইবার বানরকে উচিত শিক্ষা দেব আমি। লােভী বানরকে শেষ করব আমি। ভারী মােটা গলায় চিৎকার করে উঠল কড়িকাঠে বসে থাকা সেই পাথরের জালা। গড়িয়ে পড়ল সে সেখান থেকে সােজা এসে পড়ল বানরের শক্ত মাথায়। মাথা গেল ফেটে আর একবার নড়েই বানর গেল মরে। বানরকে মজা দেখাবার সব কাজ শেষ হল।
অনেক অনেক দিন আগে জাপানের শিনশিন প্রদেশে একজন বাঁদর খেলানেওলা ছিল। বাঁদর নিয়ে বিভিন্ন জায়গায় ঘুরে ঘুরে মজার খেলা দেখিয়ে জীবিকা নির্বাহ করত। একদিন সন্ধ্যাবেলা সে খুব খারাপ মেজাজ নিয়ে বাড়ি ফিরল। বউকে বলল পরদিন সকালে কসাইকে ডেকে আনতে।
বউ হতভম্ব। জিজ্ঞেস করল তুমি কসাইকে ডেকে আনতে বলছ কেন আমাকে?
এই বাঁদরটাকে নিয়ে ঘুরে বেড়িয়ে আর কোনও লাভ হয় না। উত্তর দিল স্বামী ব্যাটা বুড়াে হয়ে গেছে খেলাগুলােও মনে রাখতে পারে না। যতটা পারি লাঠি দিয়ে খুঁচিয়ে মেরে মনে করানাের চেষ্টা করি কিন্তু ও ঠিকভাবে নাচে না। আমি এবার ওকে কসাইয়ের কাছে বিক্রি করে দেব। যা টাকা পাই তা ই আমার লাভ। এছাড়া আর কিছু করার নেই।
অবলা ছােট্ট প্রাণিটির ভবিষ্যতের কথা ভেবে খুব মন খারাপ হয়ে গেল বউয়ের। স্বামীকে অনেকবার অনুরােধ করল বাঁদরটাকে রেহাই দিতে। কিন্তু সব অনুরােধ ব্যর্থ হয়ে গেল। কসাইয়ের কাছে বাঁদরকে বিক্রি করার সিদ্ধান্তে অনড় রইল তার স্বামী।
এখন হয়েছে কী এইসব কথাবার্তা চলার সময় বাঁদরটা ছিল পাশের ঘরে। ফলে সবই শুনে ফেলেছিল ও। বুঝতে পেরেছিল কথাবার্তার অর্থ। আমাকে এবার মেরে ফেলা হবে। মনে মনে নিজেকে বলল আমার প্রভু সত্যিই নৃশংস। এত বছর ধরে আমি বিশ্বস্তভাবে সেবা করা সত্ত্বেও আমার শেষ দিনগুলি আরামে ও শান্তিতে কাটাতে দিতে চায় না। আমাকে কসাইয়ের কাছে বিক্রি করে দেবে। আমার দুর্বল শরীরটাকে কেটে ঝলসিয়ে সুপ বানিয়ে খাবে অনেকে। হায় কী দুর্ভাগা আমি! এখন আমি কী করি।
নিজের সঙ্গে কথা বলতে বলতে হঠাৎ বাঁদরটার মাথায় একটা দারুণ বুদ্ধি খেলল। ওর মনে পড়ল কাছের জঙ্গলে এক বুনাে শুয়াের থাকে। অনেকের মুখে তার জ্ঞান ও বাস্তব বুদ্ধির প্রশংসা শুনেছে। বাঁদর ভাবল আমি যদি কাছে গিয়ে আমার দুর্দশার কথা বলে পরামর্শ চাই শুয়াের নিশ্চয়ই আমাকে সাহায্য করবে।
নষ্ট করার মতাে সময় ছিল না হাতে। ভাবনাটা মাথায় আসতেই বাঁদর চুপিসাড়ে বাড়ি থেকে বেরিয়ে যত দ্রুত সম্ভব দৌড়ে জঙ্গলে গেল শুয়ােরের সঙ্গে দেখা করতে। শুয়াের নিজের বাড়িতেই ছিল। দেখা হতেই বাঁদর তার দুর্দশার কথা খুলে বলতে শুরু করল। মাননীয় শুয়াের মশাই আমি তােমার অসাধারণ জ্ঞান ও বাস্তব বুদ্ধির কথা শুনেছি। এই মুহূর্তে আমি খুবই বিপদগ্রস্ত যার থেকে উদ্ধারে একমাত্র তুমিই আমাকে সাহায্য করতে পারাে। প্রভুর সেবা করতে করতে এখন বুড়াে হয়ে গেছি আমি। আগের মতাে আর। ঠিকঠাক নাচতে পারি না। এজন্য আমাকে কসাইয়ের কাছে বিক্রি করে দেওয়া হবে। আমাকে বলল আমি এখন কী করব? তুমি যে কীরকম বুদ্ধিমান তা তাে আমি জানি। বাঁদরের মুখে নিজের প্রশংসা শুনে খুব প্রীত হল শুয়াের। ঠিক করল বাঁদরকে সাহায্য করবে। তারপর একটু ভেবে জিজ্ঞেস করল তােমার প্রভুর কি ছেলেমেয়ে আছে?
হ্যা। উত্তর দিল বাঁদর একটা বাচ্চা ছেলে আছে।
শুয়াের আবার জিজ্ঞেস করল তােমার প্রভুপত্নী যখন সকালবেলা দিনের কাজ শুরু করে তখন কি বাচ্চাটাকে দরজার কাছে শুইয়ে রাখে?
বাঁদর উত্তর দেবার আগেই শুয়াের বলল ঠিক আছে। কাল সকালে তাড়াতাড়ি গিয়ে প্রথমে সব দেখব। যখনই সুযােগ পাব বাচ্চাটাকে মুখে করে তুলে নিয়ে দৌড় লাগাব আমি।
তারপর কী হবে? জিজ্ঞেস করল বাঁদর।
শুয়াের বলল ঘটনাটা ঘটতেই বাচ্চার মা ভয় পেয়ে প্রচণ্ড ঘাবড়ে যাবে। তােমার প্রভু ও প্রভুপত্নী সেই মুহূর্তে কী করবে বুঝে ওঠার আগেই তুমি আমার পেছন পেছন দৌড়ােতে শুরু করবে। এভাবে কিছুদুর এসে ওদের চোখের আড়াল হলে বাচ্চাটাকে আমার কাছ থেকে নিজের কোলে তুলে নিয়ে বাড়ি ফিরে বাবা মার হাতে সযত্নে তুলে দেবে। দেখবে কাল কসাই এলে ওরা প্রাণে ধরে তােমাকে বিক্রি করে দিতে পারবে না।
শুয়ােরের পরামর্শ শুনে বাঁদর আন্তরিক ধন্যবাদ জানিয়ে বাড়ি ফিরে গেল। কিন্তু সে রাত্রে ও ঘুমােতে পারল না। এটা খুব স্বাভাবিক। ওর শুধু চিন্তা হচ্ছিল কাল কী হবে শুয়ােরের করা ফন্দি অনুযায়ী ঠিকমতাে সব হওয়া না হওয়ার ওপর নির্ভর করছে ওর জীবন। পরদিন সকালে সবার আগে ঘুম থেকে উঠল ও। এবং কী ঘটে তার জন্য উদ্বেগ নিয়ে অপেক্ষা করতে লাগল। প্রভুপত্নী ঘুম থেকে উঠে ঘরের দরজা খুলে আলাের মুখ দেখে কাজ শুরু করার আগে পর্যন্ত ওর মনে হল যেন অনেক সময় ধরে অপেক্ষা করে আছে। এরপর সবই শুয়ােরের ফন্দি অনুযায়ী ঘটে গেল। বাড়িঘর পরিষ্কার করে প্রাতরাশ বানাবার আগে মা বাচ্চাটাকে ঘরের সামনে বারান্দায় শুইয়ে রেখে দিল।
মাদুরের ওপর মৃদু চাপড় দিয়ে দিয়ে ভােরের নরম রােদে বাচ্চাটা মনের আনন্দে একা একা খেলা করছিল। অকস্মাৎ বারান্দায় কীরকম একটা আওয়াজ হল এবং পরক্ষণেই শােনা গেল বাচ্চাটার জোরে কান্নার শব্দ। রান্নাঘর থেকে এই শব্দ শুনে প্রভুপত্নী সঙ্গে সঙ্গে ব্যস্ত হয়ে বেরিয়ে এল। বারান্দার দিকে তাকিয়ে দেখল বাচ্চাটা সেখানে নেই। তারপর বাড়ির বাইরে যাবার গেটের দিকে নজর ঘােরাতেই দেখে একটা শুয়াের বাচ্চাটাকে নিয়ে পালিয়ে যাচ্ছে। এই দৃশ্য দেখে অসহায়ভাবে সামনে দু হাত মেলে জোরে চিৎকার করে উঠল প্রভুপত্নী। তারপর দ্রুত দৌড়ে গেল ঘরের ভেতরে যেখানে ওর স্বামী তখনাে গভীর ঘুমে নিমগ্ন।
স্ত্রীর ভয়ার্ত চিৎকার শুনে স্বামী ঘুম থেকে উঠে বসে দু হাতে চোখ ঘষতে ঘষতে জিজ্ঞেস করল কীসের জন্য এত চিৎকার চেঁচামেচি? স্ত্রীর কাছে সব শুনে দুজনে যখন বাড়ির গেটের বাইরে এল বাচ্চা নিয়ে শুয়ােরটা তখন অনেক দূর চলে গেছে। ওরা দেখল শুয়ােরটাকে ধরার জন্য বাঁদর পেছন পেছন যত জোরে পারে দৌড়ে ধাওয়া করছে।
বিচক্ষণ বাঁদরের এই সাহসী আচরণ দেখে স্বামী স্ত্রী দুজনেই তারিফ না করে পারল না। শেষ পর্যন্ত বিশ্বস্ত বাঁদর যখন বাচ্চাকে সুস্থ অবস্থায় কোলে ফিরিয়ে দিল সীমাহীন কৃতজ্ঞতায় ভরে উঠল ওদের অন্তর।
দেখাে। দেখাে! স্ত্রী বলল। এই প্রাণিটাকে তুমি মেরে ফেলার ব্যবস্থা করছিলে। আজ বাঁদরটা না থাকলে আমরা চিরদিনের জন্য হারাতাম আমাদের সন্তানকে।
বাচ্চাকে কোলে করে বাড়ির ভেতরে ঢুকতে ঢুকতে বাঁদর খেলানেওলা বলল বউ আমার এটা তুমি ঠিকই বলেছ। কসাই এলে তাকে ফিরিয়ে দিয়াে। আর এবার আমাদের জন্য ভালাে করে প্রাতরাশ বানাও তাে। বাঁদরটাকেও খেতে দিয়াে কিন্তু।
কসাই আসার পর তাকে বলা হল রাত্রে খাবার জন্য শুয়ােরের মাংস দিয়ে যেতে। বাঁদরটা এরপর বাকি দিনগুলি সুখেই কাটাতে লাগল ওই বাড়ির পােষ্য হয়ে। ওর প্রভু লাঠি দিয়ে আর একদিনও মারেনি তাকে।
পুকুরটা যেমন বড়াে। তেমন সুন্দর। সেই পুকুরে অন্য সবার সঙ্গে বাস করত এক ব্যাং! আর তার বাপমরা ছেলে।
এমন সুন্দর জায়গাটা। খানিক উত্তরে এগিয়ে গেলে সার সার পাহাড়। দক্ষিণে গেলে ঢেউ দোলানাে সমুদ্র।
কিন্তু মায়ের মনে শান্তি নেই।
থাকবে কী করে? ছেলেটা যেমন হতভাগা তেমনি দুষ্টু। মা কত বােঝায়। কার কথা কে শােনে।
এবেলা একরকম ঝামেলা পাকায়। তা আর একবেলায় অন্যরকম ঝামেলা। ঝামেলার আর শেষ নেই।
মায়ের মনে দারুণ কষ্ট। দারুণ অস্বস্তি নিয়ে গােটাদিন কাটে। ছেলের সময় কই। মায়ের মন বুঝবে।
মা বলল যা তাে বাবা। ওই পাহাড়ের কাছে। দুষ্টুমি না করে সবার সঙ্গে খেলা কর। ছেলে চলল দক্ষিণে। সাগরের পাড়বরাবর। সেই
খােকাব্যাং অমনি উলুটপুলুট।
মা তাে কেঁদেকেটে পড়ল। ঠিক আছে পাহাড়ে যেতে হবে না। তুই বরং পুকুরপাড়ের মাঠে ঘুরে আয়।
অমনি ডুবসাঁতারে সে চলল পুকুরের নীচে। কী আছে কে জানে। মা নিজে কখনও নামেনি। ভয়ে কেঁদে উঠল মা। বুক ফেটে যায় কষ্টে। যেটাই তাকে করতে বলা ঠিক উলটো সে করবে।
পুকুরের এককোণে বসে মা রাতদিন বিড়বিড় করে। এই ছেলেকে নিয়ে সে কী করবে। পুকুরে আরও তাে খােকাব্যাং আছে। ওরা কেমন সবার কথা শােনে। সবাইকে সমীহ করে চলে। শুধু নিজের ছেলের বেলা যত সব উলটো। জোরে দীর্ঘশ্বাস ফেলে মা। মনে মনে মা ভাবে। একটা কিছু তাকে করতেই হবে। এইসব অভ্যাস না পালটালে ছেলের যে ভালাে হবে না। মায়ের এসব কাণ্ডকারখানা দেখে খােকাব্যাং তাে হেসেই খুন। সে কী বিচ্ছিরি হাসি। হাসতে হাসতেই মাকে বলল আমার জন্যে তােমাকে অত ভাবতে হবে না। সব ঠিকঠাকই চলছে। দেখে নিয়ে তুমি।
তাই বুঝি? মা বলল। তবে কেন তুই এখনও অন্য ব্যাংদের মধ্যে ডাকতে শিখিসনি। ঠিক আছে। আজই তােকে শিখিয়ে দিচ্ছি।
মা মিটিমিটি হাসে। আর ফুলিয়েফঁপিয়ে নিজেকে ঢােল বানিয়ে তােলে। তারপর চারদিক কাঁপিয়ে ডেকে ওঠে গ্যাঙর গ্যাং। গ্যাঙর গ্যাং।
ছেলে হেসেই গড়াগড়ি খায়। তুই এবার চেষ্টা করে দেখা। মা খােকাব্যাংকে বলে।
মুখ বেঁকিয়ে হাসতে হাসতে ছেলে এবার নিজেকে ফুলিয়ে ফাঁপিয়ে ঢােল বানায়। তারপর ডেকে ওঠে কোঁকর কেঁ। ওরে হতভাগা। তুই দেখি দিনদিন আরও অবাধ্য হয়ে উঠছিস। তাের জন্যে আমার কত কষ্ট। মা চিৎকার করে ওঠে। আমার এসব কথা একদিন নিশ্চয় শুনবি। তখন হয়তাে
কোঁকর কেঁ। কোঁকর কেঁ। বিচ্ছিরিভাবে ডেকে ওঠে খােকাব্যাং। তারপর লাফাতে লাফাতে উধাও হয়ে যায়।
কোথায় গেল খােকাব্যাং?
কোথায় আর যাবে। নিজের খুশিমতন তার চলাফেরা। রাতদিন মায়ের বকুনি শুনতে শুনতে তেমন কিছুই মনে হয় না। যেটাই বলে ঠিক তার উলটোটা সে করবেই।
দিনে দিনে মায়ের দুশ্চিন্তা বাড়ে। কারও সঙ্গে তেমন কথা বলে না। খাওয়ার জন্যে এদিক সেদিক যেতে মন চায় না। নিজের মনে শুধু গুমরে মরে।
কদিন পর কঠিন অসুখে পড়ল মা। খােকাব্যাঙের সেদিকে খেয়ালই নেই তার দুষ্টুমি চলতেই থাকল। ঠিক আগের মতাে।
মা একদিন ডেকে পাঠাল খােকাকে। সেদিন খােকাব্যাং গুটিগুটি পায়ে এগিয়ে গেল মায়ের বিছানার পাশে।
কতদিন আর বাঁচব সেটা জানি না। মা বলল। আমি মরে গেলে ওই পাহাড়ে আমাকে রেখে আসিস না। বরং আমাকে ওই সুন্দর নদীর পাড়ে কবর দিস।
মা কেন বলল? আসলে মা জানত। খােকাকে যেটাই করতে বলবে তার উলটোটা সে করবে। কয়েকদিন পর মা ব্যাং মারা গেল। তখন খােকার সে কী কান্না। খােকাব্যাং কাঁদে আর ভাবে। ভাবে আর বলে আমার জন্যেই মা মরে গেল আমিই মাকে মেরে ফেলেছি। খােকা বলে আর কাঁদে। কাঁদতে কাঁদতে কত কী ভাবে।
সত্যিই তাে। কোনােদিন মায়ের কোনাে কথা সে শােনেনি। যেটাই বলেছে তার উলটোটা সে করেছে। তার এই বেয়াদপির জন্য মায়ের মনে এত কষ্ট। তাই তাকে রেখে মা চলে গেল।
খােকাব্যাং তখন কী করল?
তার মাথা থেকে সব দুষ্টুমি উবে গেল। মায়ের জন্যে তার ভারী কষ্ট। সে ভাবল। আর নয়। এবার থেকে মা যা বলেছে তাই তাই সে করবে। উলটো কিছু করে আর মজা পাবার ইচ্ছে নেই। আগের কথামতাে সেই নদীর পাড়ে মায়ের কবরের ব্যবস্থা করল। নানানজনে নানান কথা বলে। সেসব শােনার ইচ্ছে নেই খােকাব্যাঙের। নিজেও ভাবল না কাজটা সঠিক হচ্ছে কি না। মা যখন বলেছে তখন করতেই হবে। করলও তাই।
দিনকয়েক পরে শুরু হল বৃষ্টি। চারদিক কঁপিয়ে এল জোর ঝড়। ঝড়ে গাছের ডালপালা ভেঙে পড়ে। দাঁড়িয়ে থাকা গাছগুলাে শুয়ে পড়ে মাটিতে। নদীর জলে। নদীর জলও বাড়তে থাকে হুহু করে। সব দেখেশুনে ভয় পেল খােকাব্যাং। মায়ের কবরটা নদীর পাড়ভাসা জলে ধুয়েমুছে যায় যদি। চিন্তায় ছটফট করতে করতে সে চলে এল নদীর পাড়ে। মায়ের কবরের কাছে এসে বসল।
তখনও ঝমঝমিয়ে বৃষ্টি হচ্ছে। ভয় পেয়ে কান্না জুড়ে দিল খােকাব্যাং। গ্যাঙর গ্যাং। গ্যাঙর গ্যাং। কাঁদে আর বলে আমার মায়ের কবরটা ভাসিয়ে দিয়াে না। বৃষ্টি একটু কমে। খােকাব্যাং কান্নার সুর বদলায়। যেই আবার ঝমঝমিয়ে বৃষ্টি নামে অমনি খােকাব্যাঙের কান্না শুরু। গ্যাঙর গ্যাং।
সেই থেকে মায়ের শেখানাে ডাকে কান্না জোড়ে খােকাব্যাং। সবসময় ডাকে না। বৃষ্টি এলে তবেই।
সে ঝিরিঝিরি হােক। আর ঝমঝম হােক। বৃষ্টি এলেই কান্না জুড়ে দেয় ব্যাং। গ্যাঙর গ্যাং। গ্যাঙর গ্যাং।
বড়াে এক নদীর ধারে ছােট্ট একটা বাড়ি ছিল। সেই বাড়িতে বাস করত এক বুড়ি। বুড়ির সঙ্গে থাকত তার নাতনি বুনােলােমে ভর্তি একটা কুকুর আর সবুজ রং এক ব্যাং । দিদিমার বাড়িতে বাচ্চা মেয়েটার বেশ সুখে শান্তিতে দিন কাটছিল। নাতনিকে বুড়ি খুব ভালােবাসত। তার সুবিধে অসুবিধের দিকে দিনরাত নজর রাখত বুড়ি। নাতনিকে সে সাজিয়ে রাখত সুন্দর সব পােশাকে। আর তার জন্যে রাঁধত নানা স্বাদের সব খাবার।
বুনােলােমের কুকুরটা অবশ্য ততটা ভাগ্যবান ছিল না। কুকুরটাকে একেবারেই যত্ন আত্তি করত না বুড়ি। সামান্য খাবারের জন্যে তাকে সর্বক্ষণ খাটাত। আর অত খাটাখাটুনি করেও কুকুরটা যা খেতে পেত তা আর কিছুই নয় পাতের এঁটোকাটা।
এদিকে সবুজ ব্যাঙের অকথা তাে আরও শােচনীয়। তার দিকে বুড়ির কোনাে নজরই ছিল । দিনরাত বেচারা ব্যাং শুধু খেটে খেটে মরত। তাকে বয়ে আনতে হত জল। কেটে আনতে হত কাঠ। আর দিনের শেষে পেটের খিদেয় ছুঁই ছুঁই করতে করতে ব্যাংকে চলে যেতে হত বিছানায়।
একদিন সারাক্ষণ বুড়ি ব্যাংটাকে শুধু বকাঝকা করতে লাগল। সারাদিন কিছুই খেতে দিল তাকে। সন্ধের সময় বুড়ি ব্যাংকে পাঠাল নদীতে। বরফের গর্ত থেকে জল তুলে সেই জল বয়ে আনতে হবে ব্যাংকে। ক্রমাগত কাজ করতে করতে ব্যাং খুব ক্লান্ত হয়ে পড়েছিল। কিন্তু বুড়ির কথা অমান্য করার সাহস তার নেই। অবশ্য বুনাে লােমের কুকুরটাকে ব্যাং সঙ্গী হিসেবে পেল।
তারা দুজনে নদীর কাছে এল। বরফের গর্তের সামনে বসে তারা কাঁদতে লাগল। চাঁদের দিকে তাকিয়ে তারা কাঁদতে লাগল।
ও চাঁদ তুমি আমাদের একটু দয়া করাে গ্যাঙর গ্যাং গ্যাঙর গ্যাং সবুজ ব্যাং বিলাপ করতে লাগল। আকাশ থেকে নেমে এসাে তুমি গ্যাঙর গ্যাং! বুনােলােমের কুকুর আর আমাকে নিয়ে চলাে তােমার বাড়িতে গ্যাঙর গ্যাং হাপুস নয়নে দুজনে কাঁদছে। অবশেষে চাঁদের কানে পৌঁছােল তাদের বিলাপ। চাঁদের খুব দুঃখ হল ওদের দুজনের জন্যে। আকাশ থেকে নেমে এল চাঁদ হাজির হল একেবারে নদীতে ভাসমান বরফের ওপর। বুনাে লােমের কুকুর আর সবুজ ব্যাংকে চাঁদ তুলে নিল তার কোলে। তারপর উড়ে গেল আকাশে।
এদিকে ব্যাং কখন জল বয়ে আনবে তার জন্যে অপেক্ষা করছে বুড়ি। শেষমেশ ব্যস্ত হয়ে সে নিজেই নদীর দিকে গেল। কিন্তু বুনাে লােমের কুকুর আর সবুজ ব্যাংকে কোথাও দেখতে পেল না। বুড়ি চেঁচামেচি শুরু করল। ডাকতে লাগল কুকুরটাকে। বকাঝকা করতে লাগল ব্যাংকে। কিন্তু কারাে কাছ থেকেই কোনও সাড়া নেই। তারপর বুড়ির চোখ গেল আকাশের দিকে। সে দেখতে পেল চাঁদের দের কোলে বসে আছে কুকুর আর ব্যাং। তারা দুজনে পাশাপাশি বসে ছিল আর খেলা করছিল। ওরে আমার ব্যাং! ওরে আমার কুকুর! বুড়ি কাঁদতে কাঁদতে বলছিল আমি তােদের এত খাওয়ালুম যত্নআত্তি করলুম। নিজের নাতিপুতির মতন তােদের বড়াে করলুম আর তােরা কি না আমাকে ছেড়ে চলে গেলি?
কিন্তু বুড়ি হাজার কান্নাকাটি করলেও ওরা আর ফিরে এল না। এখন বুড়ি শুধু তার নাতনিকে নিয়ে ছােটো বাড়িটাতে থাকে। আর সেই থেকে বুনাে লােমের কুকুর আর সবুজ ব্যাং চাদের বাড়িতেই রয়ে গেছে।
তােমরা যদি চাঁদের দিকে তাকাও ওদের দুজনকে ঠিক দেখতে পাবে।
এক ছাগল ছিল। সাত সাতটি ছানার মা সে। সবাই মিলে এক জঙ্গলে তারা বাস করত। প্রত্যেক দিন ছানাগুলােকে বাসায় রেখে মা বেরিয়ে যেত জঙ্গলের মাঝখানে সবুজ ঘাসের জমিতে ঘাস খেতে। বেলা পড়লে ফেরার সময় সে বাচ্চাদের জন্যে ঘাস জল আর দুধ নিয়ে ফিরত। যাবার সময় বাচ্চাদের বলত খবরদার সােনারা আমি না থাকলে অচেনা কেউ এসে যদি দরজায় কড়া নাড়ে তােমরা কক্ষনাে দরজা খুলবে না। বুঝলে তাে? অচেনা কাউকে ঘরে ঢুকতে দেবে না!
একদিন এই কথা বলে ছাগল মা জঙ্গলে চলে গেল। একটু পরেই একটা নেকড়েবাঘ এসে তাদের দরজায় কড়া নাড়ল। ছাগলছানাদের মধ্যে যেটা বড়াে সেটা চেঁচিয়ে জিজ্ঞেস করল কে?
নেকড়েবাঘ গলাটা খুব মােলায়েম করে উত্তর দিল দরজাটা খােল। আমি তােদের মা।
ছাগলছানাটা বলল না তুমি কক্ষনােও আমাদের মা নও। ভাগাে এখান থেকে। নেকড়েটা আর কী করে? তখনকার মতাে চলে গেল। চলে গিয়ে একটু আড়ালে দাঁড়িয়ে
লক্ষ করতে লাগল যে ছাগল মা কখন ফিরে আসে কী বলে।
বিকেলবেলায় ছাগল মা ফিরে এসে দরজায় কড়া নাড়ল আর বলল দরজা খােল বাছারা! এই দেখ তােদের মা কেমন ফিরে এসেছে শিঙের ওপর ঘাস গালের মধ্যে ও আর বুকভরতি দুধ নিয়ে।
বাচ্চারা অমনি ছুটে এসে দরজা খুলে দিল।
নেকড়েবাঘ পুরাে ব্যাপারটা দূরে দাঁড়িয়ে লক্ষ করল। পর দিন ছাগল মা বলে ! যাবার পর কিছুটা বেলা গড়িয়ে যেতে সে এসে ছাগলের বাসার দরজায় মা ছাগলের মতাে গলায় বলল দরজা খােল বাছারা! এই দেখ তােদের মা এসেছে শিঙের ওপর ঘাস গালের মধ্যে জল আর বুকভরতি দুধ নিয়ে।
ছাগলের বাচ্চারা ভাবল ওই তাে তাদের মা এসেছে তাই ছুট্টে গিয়ে দরজা খুলে দিল। আর যায় কোথায় ? নেকড়ে এসে তাদের ওপর ঝাঁপিয়ে পড়ে ছটা বাচ্চাকে পেটে পুরে পালিয়ে গেল।
ওদিকে বেলাশেষে ছাগল ফিরে এসে দেখে দরজাটা হাট করে খােলা কিন্তু বাচ্চারা যে কোথাও নেই। তখন সে রাগে দুঃখে পাগল হয়ে জঙ্গলে ছুটে গেল গিয়ে ভালুককে জিজ্ঞেস করল তুমি কি আমার বাচ্চাদের খেয়েছ?
ভালুক বলল পাগল নাকি? আমি কেন তােমার বাচ্চাদের খেতে যাব? তখন ছাগল ছুটে গেল খ্যাকশেয়ালের কাছে। জিজ্ঞেস করল তুমি কি আমার বাচ্চাদের খেয়েছ? খ্যাকশেয়াল মুখ ঝামটে জবাব দিল পাগল নাকি? আমি কেন তােমার বাচ্চাদের খেতে যাব? আমি তাদের চোখেই দেখিনি কোনােদিন।
ছাগলের খুব মনখারাপ হয়ে গেল। বাড়ি ফিরে এসে সে ডুকরে কেঁদে উঠল। তার কান্না শুনে উনুনের পেছন থেকে একটা বাচ্চা লাফিয়ে তার কোলে এল সে লুকিয়ে পড়েছিল বলে নেকড়েটা তাকে দেখতে পায়নি খেতেও পারেনি। তার মা তাকে জড়িয়ে ধরে বলল আ বাছা তুই এখনও বেঁচে আছিস? তাের ভাইবােনদের কী হল?
বাচ্চাটা তখন নেকড়ের কথাটা তার মাকে খুলে বলল।
ছাগল আবার একছুটে জঙ্গলে বেরিয়ে গেল। এবার সে সটান নেকড়ের মুখােমুখি। জিজ্ঞেস করল তুমি কি আমার বাচ্চাদের খেয়েছ?
নেকড়ে চালাক চালাক মুখে মিটিমিটি হেসে বলল হা খেয়েছি তাে! তা তুমি করবেটা কী?
ছাগল বলল করবটা কী তুমি দ্যাখাে। এইখানে দাঁড়িয়ে থাকো। ভয়ে পালিয়ে যেয়াে না। যতক্ষণ না ফিরে আসি আমি এইখানে থাকো।
নেকড়ে বলল যেখানে যাবি যা। আমি এখানেই থাকব! ছাগল তখন দৌড়ে কামারের কাছে গিয়ে বলল কামারভাই কামারভাই আমার শিংদুটোয় ভালাে করে ধার দিয়ে দাও তাে। কামার তার উকো দিয়ে ঘষে তার শিংদুটোকে ছুঁচের মতাে ধারালাে আর তীক্ষ করে
দিল।
ছাগল জঙ্গলে ফিরে এসে নেকড়েকে বলল সাহস থাকে তাে আমার সঙ্গে লড়াই। করাে।
নেকড়ে হাঁ করে জ্বলন্ত চোখে তার ওপর ঝাঁপিয়ে পড়ে তার ঘাড় কামড়ে ধরতে গেল কিন্তু তার আগেই ছাগলের শিঙে তার পেটটা ফুটো হয়ে গেল। আর সেইখান দিয়ে ছটা ছাগলছানা মামা করে লাফিয়ে পড়ল।
নেকড়ে জঙ্গলে মরে পড়ে রইল। ছাগল মা ছটা বাচ্চা নিয়ে বাড়ি ফিরে আগের মতাে সুখে দিন কাটাতে লাগল।
এক ছিল মেষপালক। তার ছিল এক সুন্দরী কন্যা! রূপের ছটায় মেয়ের মুখে যেন হাজার তারা ঝিকিরমিকির করত। মেয়ের মাথায় ছিল এক ঢাল চুল। ছিল আয়ত একজোড়া চোখ। গভীর দিঘির মতাে সেই চোখের দৃষ্টি! যাতে ফুটে বেরুত মেয়ের বুদ্ধির দীপ্তি। হাত পায়ের নিটোল গড়ন। যেন শিল্পী গড়ে তুলেছে মনের মতাে করে এক জীবন্ত প্রতিমা। হাঁটলে যেন ছন্দ গড়ে উঠে যাওয়ার পথে ছড়িয়ে পড়ত। হাসলে ঝরে পড়ত জ্যোৎস্নার আলাে।
মেষপালকের মেয়ে তাে। পাহাড়ে ঢালে তৃণভূমিতে উপত্যকার গাছগাছালিভরা সুরম্য প্রকৃতির উদ্যানে সে ঘুরে বেড়াত। তার রূপের বন্যায় প্রকৃতি যেন আরও সুন্দর হত।
এমন সুন্দরী মেয়েকে কে না বিয়ে করতে চায় কিন্তু মেয়ে রাজি হলে তাে। সে আনন্দের জোয়ারে ভেসে থাকে। পাহাড়ের সৌন্দর্য গাছ ফুল পাখির গান তারপর পালপাল মেষের চরে বেড়ানাে দেখতে দেখতে খুশিতে কাটায় দিনগুলি। বাপ মায়ের চিন্তা। মেয়ে বড়াে হচ্ছে। বিয়ে দিতে হবে তাে। কিন্তু মেয়ে যদি রাজি না হয়। বিয়ের নামে শুধু হাসে। বকবে যে তার জো নেই। অমন সুন্দর মুখের মিষ্টি হাসির মেয়েকে বকাঝকা করা যায়? রাগ তাে গলে জল হয়ে পড়ে অমন অনিন্দ্যসুন্দর মুখের দিকে তাকালে। বাপ মা ভাবে কী হবে? অমন মেয়ের বিয়ে হলে তারা থাকবে কেমন করে।একদিন এক রাজা পাহাড়ে একা একা বেড়াতে এসেছে ছদ্মবেশে অবশ্য। রাজা বলে চেনা যায় না। সাধারণ পােশাকের এক যুবক। অবশ্য চোখ মুখ দেখে মনে হয় বেশ সম্রান্ত পরিবারের কেউ। যা হােক রাজা তাে মেয়েকে দেখল। দেখেই মুগ্ধ। মনে মনে ভাবল রানি
হলে এমন মেয়েকেই করতে হবে। মেয়ে আমার একটা কথা শুনবে? মেয়ে হেসে বলল কেন শুনব না। তুমি কাদের বাড়ির মেয়ে?
তাই বল। আমি ভাবলাম তুমি আমার কাছে কোনাে সাহায্য চাইবে দেখে তাে মনে হচ্ছে নতুন মানুষ। হ্যা আমার বাড়ি এখানেই। আমার বাবা মেষপালক।
হ্যা। এদিকে তাে সব মেষপালকের বাস। যাকগে আমি সােজা কথা বলি আমি তােমাকে বিয়ে করতে চাই।
মেয়ে ঠোট কামড়ে একটুখানি ভাবল। তারপর বলল না। না মানে! তুমি বিয়ে করবে না? নাকি আমাকে অপছন্দ।
সে কথা নয়। তুমি যে সরাসরি প্রস্তাব দিয়েছ তাতে তােমাকে সাহসী বলে মনে হয়। তোমার শরীর স্বাস্থ্যও প্রমাণ করছে তােমার ক্ষমতা আছে। আর বিয়ের কথা বলছ তা করাই যেতে পারে। কিন্তু তােমাকে কাজ করে দেখিয়ে দিতে হবে তােমার দক্ষতা আছে। যে লােক কাজ করে না তাকে আমার একেবারেই পছন্দ নয়।
ঠিক আছে। আমি কাজ করেই দেখাব।
মেষপালক আর তার বউ রাজাকে দেখে অবাক। তারা তাে আর রাজা বলে জানে না। দেখল বলিষ্ঠ চেহারার এক যুবক। এখানে কাজ দেখাবে। মেয়ে শর্ত দিয়েছে। কাজের লােক হলেই বিয়ে করবে।
এ তাত ছিল ঘরে। তা নিয়ে বসে পড়ল রাজা। বুনে ফেলল চমৎকার একটা কম্বল। এত রংবাহারি এত সুন্দর বুনুনি যে মেয়ে তা স্বীকার না করে পারল না। বলইে হল বাঃ কী সুন্দর কম্বল। না মানতেই হবে তুমি কাজকর্ম করতে জান।
তাহলে বিয়েতে তুমি রাজি আছ? তা আছি। কিন্তু আমার পরিচয় জানলে না তাে। আমি হলাম রাজা। মেয়ে বলল সে তােমার চেহারা দেখেই অনুমান করেছি।
বল কী! হ্যা তাই তাে কাজকর্ম জান কি না দেখে নিলাম। মেষপালকের মেয়ে তাে রাজরানি হয়ে এল রাজপ্রাসাদে। রাজা রাজ্যশাসন করে। দিন কাটে। প্রজারা সুখেশান্তিতে থাকে। তবে রাজা চুপচাপ বসে থাকে না। ছদ্মবেশে রাজপ্রাসাদ থেকে বেরিয়ে পড়ে মাঝেমধ্যে। এখানে ওখানে ঘুরে বেড়ায়ও। রাজকর্মচারীরা ঠিকঠাক কাজ করছে কি না প্রজারা সবাই খেতে পাচ্ছে কি না তাদের ওপর কোনাে অত্যাচার হচ্ছে কি না এসব দেখাও তাে রাজাদেরই কর্তব্য। এই রাজা তাে একজন কর্তব্যপরায়ণ রাজা। একে তাে করতেই হবে দেখতেই হবে ঘুরে ঘুরে রাজ্য।
রাজ্যে ছিল এক সরাইখানা। সেখানে নানা লােক আসত। যাত্রীরা খেয়েদেয়ে বিশ্রাম নিত। আবার অন্য পথে চলে যেত। তবে একটা কাণ্ড হত। সরাইখানায় এসে সব মানুষ যে সহজে বেরিয়ে যেতে পারত তা কিন্তু নয়। আসলে সরাইখানাটি ছিল কয়েকজন ডাকাতের। তারা এখানে ওখানে ডাকাতি তত করতই তারপর তাক করত সরাইখানার যাত্রীদের ওপর। ভিতরের দিকে ছিল একটা ঘর। যখনই বুঝতে পারত যাত্রীটির কাছে টাকাকড়ি আছে তখনই তাকে ভিতরে টেনে নিয়ে যেত। তারপর লুটপাট করে ছেড়ে দিত। সে বেচারার কিছু করার সাধ্য থাকত না। অন্য যাত্রীরা জানতেও পারত না।
রাজা ছদ্মবেশে সরাইখানায় একদিন এল ডাকাতরা দেখেই বুঝতে পারল এ এক সম্ভ্রান্ত লােক। নিশ্চয়ই এর কাছে বেশ মােটারকমের টাকাকড়ি আছে।
একজন বলল কিন্তু সঙ্গে তাে কিছু নেই। না পুঁটলি না থলে। অন্যজন বলল চেহারা দেখে বুঝছি না! জোব্বার ভিতর নিশ্চয়ই মাল আছে। তাহলে ঢােকা বেটাকে ভিতরে। সেই ভালাে। চল চল। রাজা বলে ওরা তাে চেনে না। টেনেহিঁচড়ে পাশের ঘরে ঢুকিয়ে দরজা বন্ধ করে দিল। তারপর চার ডাকাত সামনে দাঁড়াল। দশাসই চেহারা বড়াে বড়াে চোখ। লােমশ হাত পা।
এ কী। আমাকে আটকালে কেন? ডাকাতরা হাঃ হাঃ করে হাসতে থাকল। একজন বল বুঝতে পারলি না?
না। কী আছে বের কর। রাজা বলল কী বের করব। তােমরা কারা?
আমরা ডাকাত। তাই নাকি ? কিন্তু আমার কাছে তােত কিছু নেই। আচ্ছা দেখছি। একজন ডাকাত জামা পাজামা কোমর চারিদিকে খোঁজাখুঁজি করল। না কিছুটি নেই। কী আশ্চর্য কেমন লােক কিছু না নিয়েই বেরিয়ে পড়েছে।
তুমি কীরকম লােক হে। কিছু না নিয়ে বেরিয়েছ। কী করব বলল।
এক ডাকাত বলল দেখে তাে মনে হচ্ছে বেশ দু পয়সা আছে তােমার। নইলে চেহারায়। এমন জেল্লা দেয়।
বেশ ভালােমন্দ খাওয়া দাওয়াও হয়। আর এক ডাকাত বলে। চুপ করে থাকে রাজা। ওরা আরও কথা বলে যায়। তার চেহারা নিয়ে মন্তব্য করে।
আমাকে ছেড়ে দাও। ছেড়ে তাে দেবই। মুক্তিপণ দিলেই মুক্তি। মুক্তিপণ কী? কী বােকা লােক রে। মুক্তিপণ মানে জানে না।
আর এক ডাকাত বুঝিয়ে দেয় মুক্তিপণ হল তােমাকে যে ছাড়া হবে তার জন্যে তােমার বাড়ি থেকে টাকা চাই। তুমি তােমার বাড়িটা বলল। আর টাকাটা আনিয়ে দাও। সেসব ব্যবস্থা করে দেব।
টাকা। হ্যা। সােনা অলংকারও হতে পারে। তােমার জীবনের দাম সে তাে আর কম নয়। লাখ চার পাঁচ তাে বটেই।
রাজা আঁতকে ওঠার ভান করে বল কী ! অত পাব কোথায়! সত্যি বলছি ভাই আমার অকথা তেমন নয়।
তাহলে মৃত্যুর অপেক্ষা কর। তােমার বাড়ির লােকেদেরও জানিয়ে দিই। শােন শােন। আমার কিছু নেই। তবে টাকার ব্যবস্থা করে দিতে পারি। কী করে।
এখানে তাঁত আছে? তা আছে। আমাকে দিনপাঁচেক সময় দিতে পারাে? তাও আমরা পারি। যদি টাকা পাই।
ব্যস্ তাহলে তাে মিটেই গেল। রাজা বলল আমি একটা খুব সুন্দর কম্বল বানাব। তবে সে কম্বল রাজরাজড়া ছাড়া কিনতে পারবে না। তােমরা কম্বলটা নিয়ে রানির কাছে যাবে। আমি হলফ করে বলতে পারি রানির পছন্দ হবেই। তােমরাও দাঁও বুঝে কোপ মারবে বেশ মােটা টাকার।
এক ডাকাত বলল মন্দ বলেনি লােকটা। অন্য ডাকাত মাথা নাচিয়ে বলল ব্যাটার বুদ্ধি আছে। যাই হােক রাজা চমৎকার একটা কম্বল বুনে দিল। ডাকাতরা সেই কম্বল নিয়ে হাজির হল রাজবাড়িতে। বুদ্ধিমতী রানি। সে বুঝল রাজা তার পরিচয় ওদের কাছে দিব্যি গােপন করেছে। এখন তার কাছে কম্বল নিয়ে বিক্রির জন্য লােক এসেছে খবর পেয়ে রানি বুঝে ফেলল রাজার ঠিক খবর সে পাবে। কম্বলই তাকে পথ দেখাবে।
রানি কম্বলটা হাতে নিয়ে উলটে পালটে দেখে। ডাকাতদের একজন বলল পছন্দ হচ্ছে তাে। দাঁড়াও ভালাে করে দেখি।
দেখুন। দেখুন। এত সুন্দর কম্বল পৃথিবী যুঁড়লেও আপনি পাবেন না।
বটেই তে। রানি কম্বলের কাজ দেখে যায়। চেনা কাজ। তার ওপর রাজার নামটা পর্যন্ত নকশায় লেখা হয়েছে। আর সন্দেহ কী! রানি ভাবল রাজা নিশ্চয়ই বিপাকে পড়েছে। বলল দাম কত ?
পাঁচ লক্ষ টাকা।
রানি বলল বড্ড বেশি হচ্ছে। তা হােক। পছন্দের জিনিস তাে একটু বেশি দাম দিয়েই। কিনতে হবে। ও খাজাঞ্জিমশাই দিয়ে দিন টাকা।
ডাকাতরা টাকা নিয়ে খুশিতে ডগমগ হয়ে বেরিয়ে পড়ল। এদিকে রানি করেছে কী। সেনাপতিকে ডেকে পাঠিয়েছে।
আপনি এক্ষুনি ওই যাদের কাছে কম্বল কিনলাম তাদের অনুসরণ করুন। সঙ্গে নেবেন বিশ্বস্ত অনুচর। খুব সাবধান ওরা যেন টের না পায়।
এক্ষুনি যাচ্ছি। হ্যা রাজাকে ওখানেই পাবেন। সেনাপতি আর দেরি করল না। বেরিয়ে পড়ল বেশ কয়েকজন বিশ্বস্ত সৈনিককে নিয়ে।
তারপর। তারা গিয়ে ঘিরে ফেলল সেই সরাইখানা। ভিতরের ঘর থেকে রাজাকে বের করল। ডাকাতদের বন্দি করে নিয়ে এল। পাঁচ লক্ষ টাকাও আবার রাজার কোষাগারে এসে ঢুকল। রাজা বলল না রানি তােমার বুদ্ধিকে তারিফ করতে হয়। তােমার জন্যই আমি মুক্তি পেলাম।
উই। তুমি মুক্ত হয়েছ তােমার নিজের কাজ দেখিয়ে। সেজন্যেই তাে বলেছিলাম তােমাকে আমি কাজের মানুষকে বিয়ে করতে চাই। তুমি কম্বল বুনতে শিখেছিলে ভাগ্যিস্!
একদিন ভালুকেরা সবাই মিলে ঠিক করল যে বঁইচি ফলের ঝােপে অনেক দিন থাকা হল এবার থাকার জায়গা পালটাতে হবে। কোথায় যাওয়া যায় ? কোথায় যাওয়া যায় ? এমন একটা জায়গায় যাওয়া যাক যেখানে শুধু ঝুঁকে ঝুঁকে ব্যাঙের ছাতা পাওয়া যায়। জায়গাটা ঠিক হওয়ামাত্র সবাই এক পায়ে খাড়া। বড় ভালুকেরা রাস্তা দেখিয়ে আগে আগে চলল ছােটোরা চলল তাদের পেছনে।
যাচ্ছে তাে তারা যাচ্ছেই। যাচ্ছে তাে তারা যাচ্ছেই। যেতে যেতে পড়ল একটা ঝরনা। সেটা তারা পেরিয়ে গেল। তারপর পড়ল একটা নদী। সেটা তারা সাঁতরে পার হল। তারপর পড়ল একটা পাহাড়। সবাই উঠতে লাগল সেই পাহাড়ে।
ছােট্ট ভালুক ছিল সকলের শেষে। সে বিরস মুখে অতিকষ্টে পাহাড়ে উঠতে লাগল। কারণ তার খুব ক্লান্ত লাগছিল। কিছুক্ষণ বাদে ছােটো ভালুক কেঁউ কেঁউ করে কাঁদতে লাগল কিন্তু তার মা সেই কান্না শুনতে পেল না। তখন বাচ্চা ভালুক আরও জোরে কাঁদতে লাগল কিন্তু তাও তার মা শুনতে পেল না। মা ভালুক অন্যদের সঙ্গে পাহাড়ে উঠেই চলেছে দূরের দিকে তার চোখ। বাচ্চাটা তার মায়ের কাছে যেতে চাইল কিন্তু পারবে কীভাবে? শরীরটাতে কি অত শক্তি আছে? তা ছাড়া তার পায়ের থাবাগুলােতে ব্যথা। কপালে দুঃখ থাকলে যা হয় বাচ্চাটা সামনে দেখতে পেল পাকা টুসটুসে নীল রঙের ফল। পেট খিদেয় ছুঁই ছুঁই করছিল সুতরাং বাচ্চাটা সেই ফল খেতে লাগল। একের পর এক ফল খেয়ে পেট যখন ফুলে ঢােল হয়ে উঠল তখন সে থামল। চারপাশে তাকিয়ে সে একজন ভালুককেও দেখতে পেল না। তারা কখন পাহাড় পেরিয়ে গেছে।
বাচ্চা ভালুক খুব ভয় পেয়ে গেল। বরফে ঢাকা পাহাড়ে সে একা চারপাশে কেউ নেই। ভয়ে সে চিৎকার শুরু করল। কেউ একজন উত্তর দিল। কিন্তু সেই অচেনা জন্তুর গলার স্বরে সে ভয় পেয়ে গেল।
ভয়ে সে ছােটাছুটি করতে লাগল। একটা পাথরের উপর লাফিয়ে উঠতে গিয়ে থাবায় আঘাত পেল। ঝােপঝাড়ে আঁচড় খেল। একটা ঢাল বেয়ে নামতে গিয়ে নদীতে পড়ে সর্বাঙ্গ ভিজে গেল তার অনেক কষ্টে সাঁতরে আবার তীরে ফিরে এল। ততক্ষণে অন্ধকার নেমে গেছে।
চারপাশে টিলা তার মাঝখানে সে ঘুমিয়ে পড়ল। পর দিন সকালে ঘুম থেকে উঠে দেখল কে একজন তার পাশে বসে আছে। যে বসে আছে তার লম্বা লম্বা কান একটা ছােট্ট লেজ আর বোঁচা নাক। বাচ্চা ভালুকের জন্তুটাকে দেখে হাসি পেল।
তুমি কে? আমি হচ্ছি খরগােশ। তুমি এখানে এলে কীভাবে? বড়াে ভালুকেরা সবাই আমাকে ফেলে রেখে চলে গেছে। বাচ্চা ভালুকের এই কথা শুনে খরগােশ বড়াে দুঃখ পেল এবং তাকে তার ডেরায় নিয়ে এল। দুজনে খুব বন্ধু হয়ে গেল একসঙ্গে দিন কাটাতে লাগল। খরগােশ খায় লতাপাতা বাচ্চা ভালুক খায় বঁইচিফল। খরগােশ তার শক্ত থাবা দিয়ে বাচ্চা ভালুকের লােম থেকে ধুলাে ঝেড়ে দেয় আর বাচ্চা ভালুক তার নখ দিয়ে খরগােশের লােম আঁচড়ে দ্যায়। সুন্দর জীবন কাটাচ্ছিল দুজন।
একদিন খরগােশ গেল নদীতে জল খেতে। দেখল একটা বড়াে ভালুক নদীর জলে মাছ ধরছে। জল খেয়ে খরগােশ চলে যাবে এমন সময় তার মনে হল ওই ভালুকটা আমার কোনাে ক্ষতি করতে পারবে না। আমি ঠিক পালিয়ে যেতে পারব।
সুতরাং সে চেঁচিয়ে জিজ্ঞেস করল ওহে শুনতে পাচ্ছাে?
হ্যা শুনতে পাচ্ছি। কী বলছ? সব ভালুকেরা তাে চলে গেছে। তুমি এখানে কী করছ? আমি আমার বাচ্চাকে খুঁজছি। ব্যাঙের ছাতা যেখানে পাওয়া যায় সেই জায়গায় পৌছােনাের পর খেয়াল হল আমার ছেলে হারিয়ে গেছে। সব বাচ্চা ভালুকেরা সেখানে পৌঁছেছে শুধু আমার বাচ্চাটারই কোনাে পাত্তা নেই। ওই পাহাড়ের মধ্যে কোথাও নিশ্চয়ই আমার বাচ্চা হারিয়ে গেছে।
আমি তােমাকে সব বলছি বন্ধু। তুমি আমার সঙ্গে আমার ডেরায় চলাে। আমার সঙ্গে একটা বাচ্চা ভালুক থাকে। সে যদি তােমার ছেলে হয় তাহলে তাকে তুমি নিয়ে যাবে। আর যদি তা না হয় তাহলে সে আমার সঙ্গে থেকে যাবে।
খরগােশের ডেরার কাছাকাছি ওরা যেতেই বাচ্চা ভালুক তার মাকে দেখতে পেল আর ছুটে এল মায়ের কাছে। মা ভালুক তাে বাচ্চাকে পেয়ে খুব খুশি। সে তাকে খুব আদর করতে লাগল!
শেষমেশ তােকে খুঁজে পেয়ে আমার কী আনন্দ যে হচ্ছে না! চল এবার আমরা সেই নতুন জায়গায় যাই। মা ভালুক বলল।
বাচ্চা ভালুক মায়ের সঙ্গে যেতে লাগল। কিছু দূর যাবার পর সে পেছন ফিরে তাকাল এবং দেখল যে বেচারা খরগােশ তার ডেরার সামনে বসে হাপুস নয়নে কাঁদছে।
এসাে আমরা এখানেই থেকে যাই। আমি অন্য কোথাও যাব না! বাচ্চা ভালুক ফুপিয়ে ফুঁপিয়ে বলতে লাগল।
চলে আয় রে সােনা! মা ভালুক অনুনয় বিনয় করতে লাগল সেখানে কত ব্যাঙের ছাতা আছে জানিস! চল না গিয়ে দেখবি কী সুন্দর জায়গা। বাচ্চাকে নিয়ে মা ভালুক বনের মধ্যে দিয়ে যেতে লাগল। কিন্তু বাচ্চাটার কান্না কিছুতেই থামে না। মা তাকে যত শান্ত করার চেষ্টা করছে সে শুধু কাঁদতেই থাকে। কোনওভাবেই তাকে শান্ত করা যাচ্ছে না। মা খাবার দিল সে খেল না। খেলাধুলােও করতে চাইছে না। শুধু কেঁদেই চলেছে।
এই জায়গাটা খুব বাজে। বনের মধ্যে কী অন্ধকার। ওখানে পাহাড়ে কত আলাে! এই ব্যাঙের ছাতা খেতে কী তেতাে! আর ওখানকার বঁইচি ফল কী মিষ্টি। আমি ফিরে যেতে চাই। পাহাড়েই আবার ফিরে চলাে। বাচ্চা ভালুক কাঁদতে লাগল।
মা ভালুক বুঝতে পারছে না কী করবে।
বেশ সে বলল আমরা এখানে রাতটা কাটাব। তারপর কাল ভােরে পাহাড়ে চলে যাব। তারপর তারা ঘুমােতে গেল। বাচ্চা ভালুক সারারাত শুধু এপাশ ওপাশ করতে লাগল আর ফুঁপিয়ে ফুঁপিয়ে কাঁদছিল।
ভাের হবার সঙ্গে সঙ্গে সে একটা শব্দ শুনতে পেল থপ থপ। তারা যেখানে শুয়েছিল তার কাছাকাছি শব্দটা শােনা যাচ্ছিল। বাচ্চা ভালুক মুখ বাড়িয়ে দেখতে গেল কীসের শব্দ। সে দেখতে পেল তার বন্ধুকে সেই লম্বা কানের খরগােশ। বনের মধ্যে তারা দুজনে লুকোচুরি খেলতে লাগল। একটু পরেই মা ভালুক ঘুম থেকে উঠে পড়ল আর পাহাড়ে ফিরে যাবার জন্যে তােড়জোড় শুরু করল।
মা তুমি কোথায় যাচ্ছাে? বাচ্চা ভালুক জিজ্ঞেস করল।
কেন? সেই পাহাড়ে ফিরে যাব? তুমিই তাে বললে ফিরে যেতে চাও। এই জায়গাটা নাকি তােমার ভালাে লাগছে না।
কিন্তু এখন জায়গাটা ভালাে লাগছে। কী সুন্দর বন এখানে। কত গাছপালা। আর ব্যাঙের ছাতায় ছেয়ে আছে জায়গাটা। এ জায়গা ছেড়ে আমি কোথাও যেতে চাই না।
সুতরাং ওরা বনে থেকে গেল। মা ভালুক বাচ্চা ভালুক আর তার সবথেকে প্রিয় বন্ধু খরগােশ।
এক ছিল সারস আর এক ছিল খাকশেয়াল। তারা খুব বন্ধু। একদিন খ্যাকশেয়াল বন্ধু সারসকে বলল আজ তােমার আমার বাড়িতে নেমন্তন্ন। না এলে খুব দুঃখ পাব। সারস বলল তােমার নেমন্তন্ন আর আমি যাব না? তা কি কখনও হতে পারে!
রাত্রে সারস আসতেই খ্যাকশেয়াল বলল এসাে আজ তােমাকে একটা নতুন সুপ খাওয়াব। বলে পাতলা সুপ থালায় ঢেলে সে চকাৎ চকাৎ করে জিভ দিয়ে নিজে সবটা সুপ খেয়ে নিল। বেচারা সারস থালায় ঠোট লাগিয়ে সে সুপ মুখে তুলতেই পারল না খ্যাকশেয়ালের পেটে গেল সবটা সুপ ওদিকে সারস বেচারার পেট খালি খিদেতে ছুঁই ছুঁই করছে।
পেটে খিদে নিয়েই সে বাড়ি ফিরে গেল।
ক দিন গেল। আবার সারসকে খ্যাকশেয়ালের নেমন্তন্ন। মনের রাগ মনে চেপে সারস আবার নেমন্তন্ন রাখতে গেল।
কিন্তু এবারও সেই একই চালাকি। খ্যাকশেয়াল পুরােটা সুপ খেয়ে নিল সারস বেচারা শুকনাে মুখে চুপ করে বসে রইল। বন্ধুর এই বিশ্বাসঘাতকতায় তার মন ভেঙে গেল কিন্তু সে মুখে কিছু অভিযােগ করল না। ভাবল আচ্ছা আমারও দিন আসবে একদিন।
বরং মুখে বলল ভারী ভালাে লাগল বন্ধু তােমার নেমন্তন্ন খেয়ে। চলাে দুজনে একটু হেঁটে আসি।
সুপ খেয়ে খ্যাকশেয়ালের পেট তাে ভারী হয়ে গেছে। সে বলল ভরপেট খাওয়ার পর হাঁটাটা কি ঠিক হবে?
সারস বলল বেশ তাহলে তুমি আমার পাখায় চড়ে বসাে আমি তােমাকে খানিকক্ষণ আকাশে ঘুরিয়ে নিয়ে আসি।
খাকশেয়াল সারসের ডানার ওপর উঠে বসল সারস একঝটকায় আকাশে উঠে পড়ল। কিছুক্ষণ ওড়বার পর সারস বলল বন্ধু এখন পৃথিবীকে কেমন লাগছে?
খাকশেয়াল বলল ও মা এ তাে ধানঝাড়াইয়ের মেঝের মতাে দেখছি কীরকম চ্যাপটা।
সারস আর একটু ওপরে উঠে গেল তারপর জিজ্ঞেস করল এবার? এবার পৃথিবীটাকে কেমন দেখছ?
শেয়াল বলল আরে পৃথিবীটা কোথায় গেল? তাকে তাে দেখতেই পাচ্ছি না!
সারস আরও খানিকটা ওপরে উঠে বলল উঃ আর পারছি না। উড়ে উড়ে আমার ডানাদুটো ব্যথা করছে। বন্ধু এবার তুমি চট করে নেমে পড়াে দিকিনি আমি একটু হালকা হই।
খাকশেয়াল হাঁ হাঁ করে উঠল আরে কী বলছ পাগলের মতাে। এই শূন্যে হাওয়ার মধ্যে আমি নামব কী করে? আমাকে পৃথিবীর মাটিতে কোথাও নামিয়ে দাও তবে তাে৷
ওসব আমি বুঝি না সারস বলল। তুমি যদি না নামাে তাে আমি ডানা ঝেড়ে তােমাকে ফেলে দেব।
খ্যাকশেয়াল তখন বুঝতে পারল তার বােকামি। সে তখন হাউমাউ করে সারসের পায়ে ধরতে চায় বলে ভাই আমি খুব অন্যায় করেছি তােমাকে নেমন্তন্নে ঠকিয়ে। তুমি যদি এবারের মতাে আমায় মাপ করাে আর মাটিতে নামিয়ে দাও তাহলে আমি সারাজীবন তােমার কেনা গােলাম হয়ে থাকব।
তখন সারস বলল জানাে তাে যেমন কর্ম তেমনি ফল? মনে থাকে যেন। বলে খানিকটা নেমে এসে ডানা কাত করে শেয়ালকে পৃথিবীর পিঠে ফেলে দিল।
খ্যাকশেয়াল এসে পড়ল ইস্কুলের একগাদা ছাত্রছাত্রীর মাঝখানে। স্কুল সবে ছুটি হয়েছিল তারা বাড়ি ফিরছিল। হঠাৎ এই বিপত্তি।
তারা বইখাতা ফেলে যে যেদিকে পারল পালাল। খাকশেয়াল একখানা বই মুখে করে দৌড়ে একটা পাহাড়ের গুহায় চলে এল। এসে গুহার দরজায় বসে বইটা খুলে সে বিড়বিড় করতে শুরু করল যেন কত সে বইটা পড়ছে।
ওই গুহার সামনের রাস্তা দিয়ে তখন একটা ভালুক যাচ্ছিল। সে খ্যাকশেয়ালকে বই পড়তে দেখে খুব অবাক হয়ে গেল। চোখ গােল গােল করে জিজ্ঞেস করল আরে খ্যাকশেয়াল ভাই। তুমি করছটা কী?
খ্যাকশেয়াল ভালুকের এই প্রশ্নে কেন যেন খুব চটে উঠল। রাগতস্বরে বলল বােকার মতাে প্রশ্ন। দেখছ না আমি শাস্ত্র পড়ছি? এতে সব ধর্মের কথা আছে। আমি পণ্ডিতগিরি করি বাচ্চাদের লেখাপড়া শেখাই। ভালুক লজ্জা পেয়ে বলল দেখাে দাদা আমি মুখসুস্থ মানুষ আমি কী করে বুঝব এসবের মানে। শােননা এখন। আমার দুটো ছেলে আছে তাদের একটু শাস্ত্র পড়াবে? আমি তাদের তােমার হাতে ছেড়ে যাব। তারপর একটা আজারবাইজানি প্রবাদ আউড়ে বলল ওদের মাংস তােমার আর হাড়গুলাে আমার। তার মানে হল ওদের তুমি যত খুশি। পেটাও আমি কিছু বলতে আসব না।
শেয়াল বলল ঠিক দুমাসে আমি ওদের জ্ঞান বিজ্ঞান যা আছে সব শিখিয়ে মানুষ মানে ভালুক করে দেব। ভালুক বাড়ি ফিরে গেল। গিয়ে দুটো ছেলেকে নিয়ে এসে শেয়ালের কাছে হাজির করল। শেয়াল খুশি হয়ে বলল নিশ্চিন্তে বাড়ি ফিরে যাও দেখবে দুমাসে ওরা কীরকম পণ্ডিত হয়ে ওঠে।
ভালুক যেই চোখের আড়ালে গেছে অমনি শেয়াল ভালুকছানাদুটোকে মেরে খেয়ে ফেলল আর তাদের হাড়গােড় একটা বস্তায় পুরে তার মুখ বেঁধে রাখল।
দুমাস কেটে যাবার পরে ভালুক ফিরে এল বলল কই আমার পণ্ডিত ছেলেরা কোথায়? শেয়াল বলল এখনও তাদের সব শেখা হয়নি। আরও কদিন পরে এসাে। ভালুক মাথা নাড়তে নাড়তে ফিরে গেল।
আবার মাসদুয়েক পরে সে ফিরে এসেছে কী শেয়াল হাড়ের বস্তাটা তার সামনে ছুড়ে দিল।
ভালুক বলল এটা আবার কী?
কেন? শেয়াল রেগে উঠে বলল তুমিই তাে বলেছিলে ওদের মাংসটা আমার আর হাড়গুলাে তােমার! ওই নাও ওদের বস্তাবাঁধা হাড়গােড়!
ভালুক রাগেদুঃখে লাফিয়ে খ্যাকশেয়ালকে ধরতে গেল কিন্তু খ্যাকশেয়াল তখন একদৌড়ে পগারপার। ভালুক আর তাকে ধরতে পারল না।
ভালুক তার এই বােকামিতে কিছুদিন খুব লজ্জিত হয়ে রইল। তার বিষম ভয় দুনিয়ার সবাই না তার বােকামির কথা জানতে পারে। তাহলে তার আর মুখ দেখাবার উপায় থাকবে না।
একদিন সে চুপিচুপি খেতের এক চাষিকে জিজ্ঞেস করল চাষিভাই তুমি কি জাননা যে হতচ্ছাড়া খাকশেয়ালটা আমার ছেলেদুটোকে খেয়ে ফেলেছে?
চাষি বলল হ্যা সে তাে জানিই।
ভালুক ভাবল সর্বনাশ! একজন জেনেছে তাে সারা দুনিয়ার লােক জানতে কতক্ষণ! তাই সে চাষিকে হাতজোড় করে বলল ভাই এ কথাটা তুমি কাউকে বােলাে না কেমন? আমি তােমাকে বােজ একটা করে ভেড়া এনে দেব।
চাষির খুব মজা। রােজ ভালুক একটা করে ভেড়া এনে দিচ্ছে ভেড়ার মাংস খেতে খেতে তাদের মুখে চড়া পড়ে গেল। শেষে একদিন চাষির বউ চাষিকে জিজ্ঞেস করল আচ্ছা রােজ রােজ এই ভেড়া তােমাকে কে দেয় বলাে তাে?
চাষি বলল ওরে ব্বাবা! সেকথা আমি বলতে পারব না।
তখন চাষির বউ রেগে গেল। বলল তাহলে রইল তােমার ঘরসংসার আমি বাপের বাড়ি চললুম।
চাষি আর কী করে? বউকে বলতে হল কথাটা। আর বউকে বলা মানেই সারা গ্রামে জানাজানি হওয়া। গ্রামের লােক জানল ভালুকের বােকামির খবর তাদের থেকে কাকপক্ষীরা জানল কাকপক্ষীদের থেকে বনের পশুরা। ভালুকের কানে সেটা পেীছােতেই সে রাগে অন্ধ হয়ে চাষির কাছে ছুটে এল। চাষি দরজায় তালা লাগিয়ে রেখেছিল বলে সে বাড়িতে ঢুকতে পেল না কিন্তু চাষিকে শাসিয়ে গেল ঠিক আছে তুমি একবার জমিতে চাষ করতে এসাে তখন তােমায় আমি দেখে নেব।
ভয়ে চাষি কদিন ঘর থেকে বেরােল না। জমিতেও গেল না। কিন্তু এভাবে কদিন চলে। হাটবাজার নেই বলে ঘরে রান্নাবান্না বন্ধ হওয়ার জোগাড়। জমিতে চাষ না দিলে পরে খাবে কী? আত্মীয়স্বজনেরা তাকে বকুনি দিতে শুরু করল। শেষে একদিন যেতেই হল তাকে জমিতে। সেখানে সেই খ্যাকশেয়ালের সঙ্গে তার দেখা। সে জিজ্ঞেস করল কদ্দিন জমিতে আসনি কেন চাষিভাই?
চাষি তাকে ভালুকের সব কথা খুলে বলল। খাকশেয়াল বলল আমি যদি ভালুকটাকে মেরে ফেলতে পারি আমাকে তুমি কী দেবে?
চাষি বলল আমি তােমাকে দুজোড়া মােরগ আর মুরগি দেব। ঠিক আছে শেয়াল খুশি হয়ে বলল ভালুক যেদিন আসবে সেদিন আমি লক্ষ রাখব। ও এলে আমি আমার ল্যাজে একটা ঝাটা বেঁধে নিয়ে পাহাড়চুড়াের শুকনাে মাটিতে ঝট দিয়ে মেঘের মতাে ধুলাের ঝড় তুলব। ভালুক এসে জিজ্ঞেস করবে অত ধুলাে উড়ছে কেন হে? তখন তুমি বলবে ওখানে সব রাজার লােকজন রয়েছে। রাজার ছেলের ভীষণ অসুখ করেছে আর হেকিম এসে বিধান দিয়েছে যে ভালুকের মাংস খেলে সে রােগ সেরে যাবে। ভালুক তখন ভয় পেয়ে যাবে। বলবে ওরে ভাই বলে দে আমি কোথায় লুকোব! তখন তুমি এই বস্তাটার মুখ খুলে তার দিকে বাড়িয়ে বলবে যে এসাে ভাই এই বস্তার ভেতরে লুকোও। সে বস্তায় ঢুকলেই তুমি বস্তার মুখে বাঁধন দেবে শক্ত করে।
পরদিন শেয়াল কথামতাে পাহাড়ের চুড়ােয় গিয়ে ধুলাের মেঘ তৈরি করল। তা দেখে ভালুক দৌড়ে চাষির কাছে এসে জিজ্ঞেস করল ওই ধুলাের মেঘ কেন রে ভাই? চাষি। উত্তর দিল আরে এও জানাে না? ওখানে রাজার লােকজন রয়েছে। রাজার ছেলের ভয়ানক অসুখ করেছে সে বুঝি আর বাঁচবে না। এদিকে হেকিম বলেছে বাঁচতে পারে যদি একমাত্র ভালুকের মাংস তাকে খাওয়ানাে যায়।
এ কথা শুনে ভালুক ঘাবড়ে গিয়ে ব্যস্ত হয়ে বলল এই সেরেছে চাষিভাই তুমি এক্ষুনি আমাকে লুকোও। আমি এখানে আছি জানতে পারলে আর আমার রক্ষে থাকবে না।
চাষি তখন সেই বস্তাটা তার সামনে খুলে ধরে বলল চটপট এটার মধ্যে ঢুকে পড়াে দিকি তাহলে আর তােমাকে কেউ দেখতে পাবে না। সবাই ভাববে বস্তাতে গম তােলা আছে। ভালুক তৎক্ষণাৎ বস্তায় ঢুকে পড়ল আর চাষিও ঝট করে তার মুখটা শক্ত করে বেঁধে ফেলল।
সঙ্গে সঙ্গে খ্যাকশেয়াল আড়াল থেকে বেরিয়ে এল আর দুজনে মিলে বস্তার ওপরে লাঠির বাড়ি মারতে মারতে ভালুককে মেরে ফেলল।
পরেরদিন শেয়াল এসে চাষিকে বলল এবার আমার দুজোড়া মােরগ আর মুরগি দাও।
চাষি আগেরদিন টক দই খেয়ে রেখেছিল তাই তার পেট গরগর আওয়াজ শুরু করে দিল। খ্যাকশেয়াল ভয় পেয়ে বলল ও কীসের আওয়াজ হে?
চাষি বলল আর বােলাে না। আমার পেটের মধ্যে একটা বাঘের বাচ্চা ঢুকে বসে আছে।
সে বেরিয়ে এসে তােমাকে খেয়ে ফেলতে চাইছে। আমি অনেক কষ্টে তাকে আটকে রেখেছি।
খ্যাকশেয়াল বলল ভাই আমি ভালুক মেরে তােমার উপকার করেছি তুমি আমার এই উপকারটি করাে। ওটাকে আরও কিছুক্ষণ আটকে রাখাে যতক্ষণ না আমি দৌড়ে চোখের আড়ালে চলে যাই।
ব্যস এই বলে সে তো চঁ দৌড়। চাষি হাসতে হাসতে বাড়ি ফিরে গেল।
অনেক অনেক কাল আগের কথা। একজন লােক ছিল সে কেবল শুয়ে শুয়েই থাকত। অথচ সব সময় ভাবত কী করে আমি ধনী হব যাতে কাজ না করেও নিশ্চিন্তে বাঁচতে পারি। অনেক ভেবেচিন্তে সে ঠিক কবল এক গুনিনের কাছে যাবে। সেই গুনিন সকলের সবরকম সমস্যার সমাধান করতে পারত। কিন্তু সেই গুনিন থাকে অনেক দূরে। কাজেই এর জন্য তাকে কষ্ট করে বিছানা থেকে উঠে রওনা দিতে হয় দূরের পথে। তিন দিন তিন রাত চলার পর পথে দেখা হল এক কঙ্কালসার নেকড়ে বাঘের সঙ্গে। নেকড়ে ধুকতে ধুকতে তাকে জিজ্ঞেস করল কি গাে ভালােমানুষ কোথায় যাওয়া হচ্ছে?
কুঁড়ে ধুকতে ধুকতে উত্তর দিল এই একটু গুনিনের কাছে যাচ্ছি না খেটে কী করে বড়ােলােক হওয়া যায় পরামর্শ নিতে।
নেকড়ে শুনে বলল তাহলে আমাকে একটু সাহায্য কর ভাই তিন বছর ভীষণ পেটের ব্যথায় ভুগছি। কিছু খেতে পারি না। কী করলে সারবে গুনিনকে একটু জিজ্ঞেস কোরাে ভাই।
ঠিক আছে। বলে কুঁড়ে আবার চলতে লাগল। পথের মাঝে কিছু দূরে দেখল একটা বিবর্ণ আপেল গাছ।
কী ভাই কোথায় যাওয়া হচ্ছে? আপেল গাছ জিজ্ঞেস করল।
এই যাচ্ছি একটু গুনিনের কাছে পরামর্শের জন্য কী করে না খেটে সুখে থাকা যায়। উত্তর করল কুঁড়ে!
আপেল গাছ শুকনাে ডাল নেড়ে মিনতি করল তাহলে আমার কথাটাও জিজ্ঞেস করবে প্রতি বসন্তে আমার ডালপালা পাতায় কুঁড়িতে ভরে যায়। কিন্তু যেই ফুল ফোটে সব ফুল এক সঙ্গে ঝরে পড়ে। আমাকে কী করতে হবে গুনিন যদি বলে শুনে এসাে। কুঁড়ে বলল আচ্ছা। বলে আবার চলতে লাগল। পা আর চলে না ক্লান্ত হয়ে কাছে একটা বড়াে জলাশয় দেখে বসে পড়ল। এমন সময় একটা মস্তবড়াে মাছ জল থেকে মাথা তুলে বলল খুব ক্লান্ত মনে হচ্ছে। কোথায় যাওয়া হচ্ছে? কুঁড়ে হাঁপাতে হাঁপাতে বলল যাচ্ছি তাে একটু গুনিনের কাছে বড়ােলােক হওয়ার উপায় জানার জন্য আর না খেটে কীভাবে খাবার পাওয়া যায় তারই পরামর্শের জন্য। কিন্তু সে কী আমার কপালে আছে? আর পথের কষ্ট পারছি না সইতে।
মাছ বলল তাহলে ভাই আমারও একটু উপকার কর। সাত বছর গলায় কী একটা আটকে আছে। বড় ব্যথা করে। গুনিন যদি বলে দেয় কীভাবে সেরে যাবে।
কুঁড়ে বলল ঠিক আছে! যদি পোঁছােতে পারি বলব। অবশেষে সে এক বনের ধারে এসে পৌছাল। দ্যাখে বনের মধ্যে একটা গাছের তলায়
বসে লম্বা সাদাদাড়ি এক বুড়াে। বুড়াে নিষ্কর্মার দিকে তাকিয়ে বলল কীরে কী চাই তাের?
কুঁড়ে আহ্লাদে গদগদ হয়ে বলে তুমিই বুঝি সেই গুনিন যার পরামর্শ আমি চাইছি? গুনিন বলল হ্যা চটপট বল কী চাই। কুঁড়ে তখন নিজের সব কথা বলল। নেকড়ে আপেল গাছ আর মাছের কথাও বলল। সব শুনে গুনিন বলল মাছের গলায় মহামূল্যবান একটা পাথর আটকে আছে। সেটা বের করে দিলে ভালাে হয়ে যাবে। আপেল গাছের গােড়ার কাছে এক কলশ রুপাে পোঁতা আছে। তা খুঁড়ে তুললেই আপেল গাছ আর শুকোবে না ফল হবে। আর নেকড়েকে বলবি যে কুঁড়েকে প্রথম দেখবে তাকে গিলে খেলেই পেটের ব্যথা সেরে যাবে।
কুঁড়ে জিজ্ঞেস করে আর আমার ইচ্ছে পূর্ণ হবে?
গুনিন মুচকি হেসে বলে আমি তাে সব কথা বলেই দিলাম। ফিরে যা। কুঁড়ে ভাবল বাড়ি ফিরে গেলেই বােধ হয় সব হবে। তাড়াতাড়ি বাড়ির দিকে পা চালাল। প্রথমেই দেখা হল মাছের সঙ্গে তাের গলায় মহামূল্যবান পাথর বিঁধে আছে। বার করে ফেললেই সেরে উঠবি। বলল কুঁড়ে। মাছ বলল তা তুমিই বের করে দাও না। তাতে আমারও উপকার হবে আর তুমিও ধনী হবে।
আরে বাপু ওসব পারব না। খেটে লাভ কী ধনদৌলত নিজেই আমার কাছে আসবে। এই বলে চলতে আরম্ভ করল সে। পথে আপেল গাছকে বলতেই তার পাতা দুলে উঠল। সে কুঁড়েকে বলল তা রুপাের কলশটা তুমি তুলে নাও না ভাই। তাতে তােমারই ভালাে। সঙ্গে সঙ্গে রাজা হয়ে যাবে।
না না আমি খাটতে চাই না। গুনিন বলেছে আমি বাড়ি ফিরলেই এমনিতে সব পাব। এই বলে কুঁড়ে আবার চলতে লাগল। এবার দেখা হল নেকড়ের সঙ্গে। অধীর হয়ে ছুটল সে কুঁড়ের কাছে। কুঁড়ে বলল নে গুনিন বলেছে যে কুঁড়েকে প্রথম দেখতে পাবি তাকে গিলে খেলেই সঙ্গে সঙ্গে সেরে উঠবি।
নেকড়ে কৃতজ্ঞ হয়ে বলল পথে আর কী কী দেখলে কুঁড়ে ? কী করলে? কুঁড়ে আনন্দে জানাল মাছ আর আপেল গাছের কথা মহামূল্য পাথর আর রুপাের কলসির কথা। সে বলল আরও তাই বলে আমি মহামূল্যবান পাথর আর রুপাের কলশ বার করিনি। আমার কী দায় ? কেনই বা অত খাটব? আমি তাে এমনিই বড়ােলােক হতে পারব।
সব শুনে নেকড়ে বলল পৃথিবীতে তাের চেয়ে বােকা আর কুঁড়ে আর কেউ নেই। আমার তাে দেখছি কুঁড়ে না খুঁজলেই চলবে। এই বলে নেকড়ে গপ করে কুঁড়েকে গিলে ফেলল।
হাড়ের কোল ঘেঁষে ছিল বিরাট একটা জঙ্গল। দিনের বেলাতে সেই জঙ্গলে আলাে ঢুকতে পারত না। এত ঘন ছিল তার গাছগাছালি। আর রাতে চাঁদের আলাের তাে ঢুকতেই মানা। তাই সবসময় আঁধার ঘিরে থাকত সেই জঙ্গলে। সেই অন্ধকারের রাজত্বের রাজা ছিল একটা ভাল্লুক। তার এক মন্ত্রী ছিল। সে হচ্ছে নেকড়ে। আর কুকুর ছিল সেনাপতি।
একদিন একদল লালঝুঁটি মােরগ ছুটতে ছুটতে এল রাজার কাছে। জঙ্গলে একটা দুষ্ট শেয়াল আছে তার নামে নালিশ করতে। ওরা বললে রাজামশাই! রাজামশাই! আমরা যে আর বাঁচিনে।
ভালুকরাজা জিজ্ঞেস করলে কেন? কী হয়েছে তােদের? কোঁকর কোঁকর কোঁ! কোঁকর কোঁকর কোঁ! বলে কাঁদতে কাঁদতে বনমােরগের দল একসঙ্গে বলে উঠল দুষ্টু শেয়ালটা রােজ রাতে আমাদের এক একজনকে মেরে খেয়ে ফেলছে।
আঁ! সে কী ? আচ্ছা আমি দেখছি! বলে ভাল্লুকরাজা চিৎকার করে করে ডাকতে লাগল শেয়াল! অ্যাই দুষ্ট শেয়াল!
দুষ্ট শেয়ালটা বােধ হয় কাছেপিঠে কোথাও লুকিয়ে ছিল। লুকিয়ে লুকিয়ে শুনছিল সব কথা। ভাল্লুকের ডাক শুনে একলাফে সেখানে হাজির হল। ওর হাতে একটা ছােট্ট বালিশ। তারপর রাজাভাল্লুক কিছু বলার আগেই বলতে শুরু করল হুক্কা হুয়াই! হুক্কা হুয়াই পেন্নাম হই রাজামশাই। আপনার জন্যে একটা বালিশ এনেছি। রাতে মাথায় দিয়ে শুলে আপনার আরাম হবে। কাল সারারাত জেগে এটা তৈরি করেছি। এটা মাথার নীচে রাখলে আবার স্বপ্নও দেখবেন। আপনি কি এটা নেবেন?
রাজাভাল্লুক ঘাড় নেড়ে বললে কেন নেব না? নিশ্চয় নেব। ভালােবাসার দান কি ফেরাতে হয়!
দুষ্টু শেয়াল ভাল্লুককে বালিশটা দিতে দিতে বললে আমি আপনার আরামের জন্যে কত চিন্তা করি। কিন্তু এই লালঝুঁটি মােরগগুলাে কিছুতেই বােঝে না। বালিশটা ছিল তুলাের মতাে নরম। পালকের মতাে হালকা। ভাল্লুকরাজা বালিশটায় ঠেস দিয়ে বসে মেজাজে দেখতে লাগল বনের শােভা। আর শুনতে লাগল পাখপাখালির ডাক।
বনমােরগগুলাে মিহিসুরে কঁক কঁক করতে করতে রাজাকে জিজ্ঞেস করল রাজামশাই! আমাদের জন্যে কী করলেন?
রাজাভাল্লুক রেগেমেগে চিৎকার করে উঠল দূর হ! আমি কোথায় স্বপ্ন দেখার কথা ভাবছি আর তােরা কি না ছােটোখাটো ব্যাপার নিয়ে এসেছিস নালিশ করতে। ভাগ।
লালঝুটি বনমােরগের দল কী আর করে? দৌড়ে পালায় সেখান থেকে। দুই শেয়ালের তাে পােয়াবারাে। রাজামশাই হাতের মুঠোয় যখন ওর আর ভয় কী! সেই রাতেই শেয়ালটা আবার মােরগছানা মেরে খেল। একটা নয় দুদুটো।
বনমােরগের দল এবার আর রাজার কাছে গেল না। গেল মন্ত্রীর কাছে। মন্ত্রী হল গিয়ে নেকড়ে।
মন্ত্রী নেকড়ের কাছে বনমােরগের দল ফের নালিশ জানাল কোঁকর কোঁকর কোঁ। আমাদের বাঁচান মন্ত্রীমশাই।
তােরা তাে দিব্যি বেঁচে আছিস দেখছি। মন্ত্রী নেকড়ে খ্যাক খ্যাক করে হাসল কেমন দাঁড়িয়ে আছিস আমার সামনে।
আমাদের ছানাগুলােকে বাঁচান। বনমােরগের দল লালকুঁটি নাড়াতে নাড়াতে বললে দুষ্টু শেয়াল ফের আমাদের দুটো ছানাকে খেয়েছে।
ও! বুঝেছি! বলে নেকড়ে তখনই তলব পাঠাল শেয়ালকে।
শেয়াল তাে আগেভাগে সব জানত। সে এক দৌড়ে মন্ত্রীর সামনে এসে নাকিসুরে বললে হুক্কা হুয়াই। হুক্কা হুয়াই। পেন্নাম হই মন্ত্রীমশাই। শেয়াল ছােট্ট একটা বালিশ সঙ্গে নিয়ে এসেছিল সেটা মন্ত্রীমশাইয়ের সামনে রেখে ফের বললে আমি আপনার জন্যে একটা মজার বালিশ এনেছি। বালিশটা মাথায় দিলে এখনই। আপনার ঘুম এসে যাবে। সে কী রে? কই দেখি কী রকম মজার বালিশ। নেকড়ে ধারালাে দাঁত বের করল খালি মাথায় শুয়ে শুয়ে মগজ ভোতা হয়ে যাচ্ছে।
দুষ্টু শেয়ালটা নেকড়েমন্ত্রীর কাছে বালিশটা দিতে দিতে বলে আমি আপনার আরামের জন্যে কত চিন্তা করি। কিন্তু এই বনমােরগগুলাে কিছুতেই বােঝে না।
নেকড়ে তখন পালকের মতাে হালকা বালিশে হেলান দিয়ে মােরগগুলােকে ধমকাল দূর হ তােরা। শেয়াল যা ভালাে বুঝেছে করেছে।
বনমােরগের দল ভয় পেয়ে ছিটকে গেল এদিক সেদিক। শেয়ালেরও সাহস গেল বেড়ে। সেই রাতে সে তিনটে মােরগছানা দিয়ে রাতের খানা সারল। তাই বলে বনমােরগের দল কিন্তু বসে রইল না। তারা কুকুর সেনাপতির কাছে কেঁদে কেটে পড়ল। বলল তাদের দুঃখের কথা। কুকুর রাগে গজগজ করতে করতে সেপাই পাঠাল দুই শেয়ালকে ধরে আনতে। কিন্তু শেয়াল তার আগেই এসে হাঁফাতে হাঁফাতে বললে সেই পুরােনাে কথা হুক্কা হুয়াই। হুক্কা হুয়াই। পেন্নাম হই সেনাপতিমশাই। আপনি সারারাত জেগে জঙ্গল পাহারা দেন। কত কষ্ট আপনার। তাই আপনার আরামের জন্যে একটা বালিশ এনেছি। বালিশটা মাথায় দিলে আপনার সারারাতের ক্লান্তি দূর হবে।
দুষ্টু শেয়াল কুকুর সেনাপতির কাছে বালিশটা এগিয়ে দিল।
কুকুর সেনাপতি বালিশটা নাকের কাছে এনে দুবার শুকল। বুঝতে পারল শেয়ালের চালাকি। ছিড়ে ফেলল বালিশটা। একরাশ পালক বেরিয়ে হাওয়ায় উড়তে লাগল। দুষ্টু শেয়াল মােরগছানার মাংস খাওয়ার পর তাদের পালক দিয়েই বালিশ তৈরি করে। আর এইভাবে সে পালকের বালিশ উপহার দিয়ে রাজা আর মন্ত্রীর কাছে ভালাে শেয়াল সেজেছে। রাগে দাঁত কড়মড়িয়ে উঠল সেনাপতির।
ভৌ ভৌ চিৎকার করে কুকুর সেনাপতি অন্য সব কুকুরদের ডেকে বললে এসাে সবাই মিলে লােভী শেয়ালকে অকাজের উপযুক্ত পুরস্কার দি।
দুষ্ট শেয়াল দৌড়ে পালাতে গেল। পারল না। কুকুরেরা সকলে মিলে শেয়ালকে ঘিরে ধরল। তারপর তাকে টুকরাে টুকরাে করে দাঁত দিয়ে ছিড়ে ফেলল।
ভৌ ভৌ চিৎকারে কেঁপে উঠল জঙ্গল। আর লালকুঁটি বনমােরগের দল বাঁচল হাঁফ ছেড়ে।
এক যে ছিল রাজা। রাজার একটি মাত্র ছেলে। রাজপুত্র একদিন বড়াে হল। তার বিয়ের বয়েস হল।
রাজা বললেন এবার তােমার বিয়ে দেব। ছেলে বলল খুব ভালাে কথা। কিন্তু বাবা আমি পুবদেশের রাজার মেয়েকে বিয়ে করতে চাই। যদি তার সঙ্গে আমার বিয়ে দাও তাহলে বিয়ে করব। অন্য কোনাে মেয়েকে আমি বিয়ে করতে পারব না।
রাজা বললেন না তা হবে না। পুবের রাজা খুব গরিব। তার মেয়েকে তুমি বিয়ে করতে চাইছ কেন? আমি বিশাল ধনী এক রাজার মেয়ের সঙ্গে তােমার বিয়ে দিতে চাই।
ছেলে বলল আমি অন্য কোনাে মেয়েকে বিয়ে করব না। আমি ওকেই বিয়ে করব। ভীষণ রেগে গেলেন রাজা তুমি আমার ছেলে আমি যা বলব তােমায় তা ই শুনতে হবে।
না আমি অন্য কথা শুনতে চাই না ছেলে একথা বলে রাজার সামনে থেকে চলে গেল। সে মনে মনে ভাবল বাড়ি ছেড়ে চলে যাব অন্য কোথাও।
তিরধনুক পােশাক আশাক নিয়ে ঘােড়ায় চেপে রাজপুত্র সেই রাতে বাড়ি থেকে পালিয়ে গেল। দূর বনে পাহাড়ের নীচে সে এল সেখানে দেখতে পেল সুন্দর একটা গুহা রয়েছে। ঘােড়াও তার মধ্যে থাকতে পারবে। পাশ দিয়ে বয়ে চলেছে মিষ্টি জলের সরু পাহাড়ি নদী। সেখানে থাকতে লাগল রাজপুত্র।
প্রতিদিন সে একটা করে হরিণ মারে। হরিণের কাছ থেকে কিছুটা মাংস কেটে নিয়ে বাকিটা গুহার বাইরে ফেলে দিত। একার জন্য সামান্য মাংসই সে রাখত। শেয়াল যাচ্ছিল সন্ধ্যার অন্ধকারে। মাংসের গন্ধ পেয়ে সে থমকে দাঁড়াল দেখল বিরাট হরিণ পড়ে রয়েছে। টাটকা মাংস পেয়ে সে মনের সুখে খেল। আচমকা মাংস পেয়ে সে খুব খুশি।
পরের দিনও শেয়াল প্রায় আস্ত একটা হরিণ পেল। মাংসের গন্ধে উঁচু পাহাড় থেকে নেমে এল এক ইগল এল একটা বেড়াল তারপরে একটা খরগােশ। তারা বন্ধু হয়ে গেল সবাই মিলে হরিণের মাংস খেল।
খাওয়ার পরে শেয়াল বলল আমরা নেকড়ে আর ভালুককেও ডেকে আনি। ওদের বােধ হয় খুব খিদে পেয়েছে। তারাও এসে মাংস খেয়ে পেট ভরাক। অনেক অনেক মাংস রয়েছে।
নেকড়ে এল ভালুক এল। পেট পুরে মাংস খেল হাড় চিবােল। সবাই খুশি।
শেয়ালের মাথায় একটা বুদ্ধি এল। সে ভাবল আমাদের মধ্যে থেকে একজনকে সর্দার করা হােক। নইলে একদিন ঠিক ঝগড়া বেধে যাবে আর তারপরে রাগের মাথায় একজন অন্যজনকে ছিড়ে ফেলবে। টুকরাে টুকরাে হয়ে আমাদের দেহ পড়ে থাকবে। এমনই হয়ে থাকে।
সে বন্ধুদের ডেকে বলল আমাদের মধ্যে থেকে একজনকে সর্দার করা হােক। আমাদের গােষ্ঠীপতি। আমাদের নেতা। সর্দার আমাদের যেভাবে মাংস ভাগ করে দেবে আমরা তাই নেব। সে মাংস যদি এক টুকরােও হয় তবু তাতেই আমাদের খুশি থাকতে হবে। কেউ তাকে অমান্য করবে না। নইলে একদিন হয়তাে আমরা নিজেরা নিজেদের মধ্যে লড়াই করেই শেষ হয়ে যাব। তােমরা কি বল ? আমার কথা ঠিক কি না বল।
সবাই একসঙ্গে বলল খুব ভালাে বুদ্ধি বের করেছ বন্ধু। এতে আমাদের সবার উপকার ।
শেয়ালের খুব ইচ্ছে সেই হবে দলের সর্দার কিন্তু নিজের নাম সে নিজে বলবে কেমন করে? তাই শেয়াল বলল নেকড়ে তুমিই হও সর্দার।
নেকড়ে সঙ্গে সঙ্গে মাথা নেড়ে বলল না না আমি সর্দারের উপযুক্ত নই। আমি হব। মাংস ভাগ করতে গিয়ে হয়তাে লােভর বশে আমি বেশি নিয়ে ফেলব আর সবাই যাবে রেগে আমায় দেবে তাড়িয়ে। ওসবের মধ্যে আমি নেই।
শেয়াল বেশ খুশি হয়ে বলল তাহলে ভালুক তুমিই হও আমাদের সর্দার। সেই ভালাে। ভালুক মােটা দেহ দুলিয়ে বলল না না বন্ধু আমি না।
তখন সবাই একসঙ্গে বলে উঠল বেশ তাহলে শেয়াল তুমিই হও আমাদের সর্দার। আর কেউ নয়।
শেয়াল আর কথা না বাড়িয়ে বলল বেশ তােমরা যখন সবাই বলছ তখন আমার আপত্তি নেই। কিন্তু মনে রাখবে আমার কথামতাে চলতে হবে। না বলা চলবে না।
সবাই তােমাকে মানব সবাই মেনে চলব। পশুরা বলল।
শেয়াল বলল বেশ তাহলে মন দিয়ে শােন। আচ্ছা তােমরা কি ভেবে দেখেছ এই যে প্রচুর মাংস আমরা প্রতিদিন পাচ্ছি এ কি এমনি এমনি আসছে? না তা মােটেই নয়। ওই যে গুহায় সাহসী শিকারি থাকে ওই আমাদের মাংস দেয়। তাই আমাদেরও প্রমাণ করতে হবে যে শিকারির প্রতি আমরাও কৃতজ্ঞ। আমরা কিছুতেই অকৃতজ্ঞ হব না।
আমাদের তাহলে কী করতে হবে? বলছি শােন। পুবদেশের মেয়েকে এখানে নিয়ে আসতে হবে। সে হবে শিকারির বউ। কেমন করে রাজকন্যাকে এখানে নিয়ে আসব।
শেয়াল বলল বলছি। ভালুক নেকড়ে আর ইগল তােমরা তিনজনে পুবদেশের রাজার প্রাসাদে যাবে। ভালুক আর নেকড়ে রাজার জমি চাষ করবে। খুব খেটেখুটে মন দিয়ে চাষ করবে। রাজা খুব খুশি হবেন আর বিস্মিত হয়ে ভাববেন দেখেছ পশুরা পর্যন্ত আমায় ভয় পায় আর আমার সেবা করে। রাজা রানি ও রাজকন্যাকে ডেকে এই দৃশ্য দেখিয়ে বলবেন দেখ বুনাে পশুও আমার হয়ে কাজ করছে। রাজকন্যা তাই দেখতে প্রাসাদের বাইরের বারান্দায় এসে দাঁড়াবে আর ইগল তুমি ঠিক সেই সময়ে আকাশ থেকে তিরের বেগে বারান্দায় নেমে আসবে ছোঁ মেরে তাকে তুলে নিয়ে আকাশে আবার উড়ে পড়বে। আর তারপরে রাজকন্যাকে আমাদের বন্ধুর গুহায় নিয়ে আসবে। সর্দার শেয়ালের আদেশ পালন করতেই হবে। ইগল উড়ে গিয়ে পুবদেশের রাজার প্রাসাদের উপরে পাক খেতে লাগল। ভালুক আর নেকড়ে রাজার জমি চাষ করতে শুরু করল। রাজা বাইরে বেরিয়ে এলেন বাইরে এলেন রানি ও রাজকন্যা। পাথর যেমন করে গড়িয়ে পড়ে ইগল তেমনিভাবে নেমে এল রাজকন্যাকে ছোঁ মেরে আকাশে উড়ে গেল। সব পশু মিলে রাজকন্যাকে শিকারির গুহায় সামনে রেখে এল।
গুহার বাইরে এসে রাজকন্যাকে দেখে শিকারি অবাক হয়ে গেল। সে শিকার করে সবে ফিরেছে। তাকে দেখে বলল তুমি কে ?
আমি পুবদেশের রাজার মেয়ে। বিস্ময়ে শিকারি বলল কী সৌভাগ্য আমার। তােমার জন্যই বাড়ি ছেড়ে সব সুখ ছেড়ে এই গুহায় রয়েছি। তােমার পথ চেয়ে বসে রয়েছি। কিন্তু এখানে তােমাকে কে নিয়ে এল ?
সুন্দরী রাজকন্যা সব কথা খুলে বলল। যা যা ঘটেছে সব বলল।
আরও অবাক হল রাজপুত্র। বলল তুমি বলছ এই পশুরা তােমায় এখানে নিয়ে এসেছে? আশ্চর্য তাে!
সেদিন থেকে শিকারি পশুদের আরও বেশি করে মাংস দিতে লাগল।
শেয়াল আবার পশুদের ডেকে বলল রাজপুত্র রাজকন্যা হল মানুষ। তারা কি খালি মাটির উপরে শুয়ে থাকতে পারে?
আমরা তাহলে কী করব? পশুরা জিজ্ঞেস করল।
শেয়াল বলল বলছি শােন অল্প দূরেই রয়েছে এক গঞ্জ এলাকা বাজার রয়েছে সেখানে। নেকড়ে তুমি বাজারের মধ্যে ঢুকে পড়বে। লােকজন দোকান ছেড়ে তােমার পেছনে ধাওয়া করবে। ভালুক তুমি সেই ফাকে দোকানে ঢুকে পড়বে। আর একটা ভালাে সুন্দর লােশক তুলে নিয়ে এখানে চলে আসবে।
নেকড়ে বলল ওরে বাবা ওরা আমায় ঠিক ধরে ফেলবে। কুকুর দেখলে আমার প্রাণ উবে। যায়।
শেয়াল চিক্কার করে বলল একথা বলতে তােমার লজ্জা করছে না? কুকুরকে ভয় পাও? তুমি ভুলে গেলে তুমি কত জোরে ছুটতে পার? যখন খিদে পায় তােমার গতি আরও কত বেড়ে যায়। সামান্য কুকুরকে ভয়? তুমি একথা বললে কী করে?
নেকড়ে লজ্জা পেয়ে বলল ঠিক আছে আমি যাব। এ কাজটা আমাদের করতেই হবে।
নেকড়ে ভালুক গঞ্জের দিকে রওনা দিল। বাজারে ঢুকেই নেকড়ে প্রাণপণে দৌড় দিল। লােজন দোকান থেকে বেরিয়ে তাকে তাড়া করল। একটা সাজানাে দোকান দেখে ভালুক তাতে ঢুকে পড়ল। পিঠে তুলে নিল নকশাকাটা মস্তবড় একটা তােশক। দৌড় দিল বনের পথে। লােকজন ভালুককেও দেখতে পেল। কেউ কেউ নেকড়েকে ছেড়ে তার দিকেও ধেয়ে এল। কিন্তু তারা দুজনের একজনকেও ধরতে পারল না। পশুরা গুহায় গিয়ে সুন্দর করে সেই তােশক মাটিতে বিছিয়ে দিল। ওরা ভালােভাবে থাকুক।
এদিকে হয়েছে কী পুবদেশের রাজা ঘােষণা করেছেন যে আমার মেয়েকে ফিরিয়ে আনতে পারবে আমি তার দেহের ওজনের সমান সােনা দেব।
এক ছিল বুড়ি ডাইনি। লাঠিতে ভর দিয়ে সে গেল পুবদেশের রাজার প্রাসাদে। বলল আমি তােমার মেয়েকে খুঁজেপেতে এনে তােমার কাছে ফিরিয়ে দেব।
রাজা বললেন বেশ খুব ভালাে কথা। এই রইল সােনা। এখন আমি তােমাকে অর্ধেক সােনা দিচ্ছি। মেয়ে নিয়ে আসার পরে বাকি অর্ধেকটা দেব।
ডাইনি বলল বেশ খুব খুশি হলাম। এখন আমাকে একটা পিপে দাও। আর কিছু চাই ।
রাজার লােকেরা তাকে একটা পিপে দিল। পিপের মধ্যে উঠে চলে গেল ডাইনি। বন থেকে তুলে নিল একটা সাপ চাবুকের মতাে তাকে আঘাত করল পিপেতে পিপে হাওয়ার বেগে চলল। গুহা থেকে অল্প দূরে পিপে থামিয়ে সাপটাকে পিপের মধ্যে ঢুকিয়ে ছড়ি হাতে ডাইনি হেঁটে চলল।
রাজপুত্র চলেছে শিকারে। বুড়িকে কুঁজো হয়ে কষ্ট করে হাঁটতে দেখে তার খুব দয়া হল। বলল বুড়িমা তুমি কে? কোথায় চলেছ একা একা?
বুড়ি বলল তােমার ভালল হােক ছেলে। আমি গাঁয়ের লােকের সঙ্গে নদীতে নাইতে এসেছিলাম। ওরা এগিয়ে গিয়েছে। আমি বুড়ি তাই পিছিয়ে পড়েছি। পথ চিনি না কেমন করে যে গাঁয়ে ফিরব? বড়াে ক্লান্ত আমি।
কিছু ভেবাে না বুড়িমা আমি সঙ্গে করে নিয়ে গিয়ে গায়ে পৌঁছে দেব। ছেলে তুমি থাক কোথায়? আমি থাকি ওই পাহাড়ি গুহায়। এখান থেকে খুব কাছে।
বুড়ির চোখ মুখ উজ্জ্বল হয়ে উঠল। খুশিতে ডগমগ হয়ে বলল সুখে থাকো বাবা বুড়ি মানুষকে দয়া দেখিয়েছ চিরকাল বেঁচে থাকো।
রাজপুত্র বুড়িকে ঘােড়ায় তুলে নিল। কিন্তু ঘােড়া নড়েও না চড়েও না ঘােড়া শত্রুর গন্ধ পেয়েছে। রাজপুত্র চাবুক মারতে লাগল ঘােড়ার চামড়া ফেটে রক্ত ঝরছে তবু ঘােড়া নড়ে না। শেষকালে ঘােড়া আস্তে আস্তে গুহার দিকে চলল। বুড়িকে নিয়ে গুহার সামনে আসতেই রাজকন্যা রাগে ফেটে পড়ল এই খুনখুনে বুড়িকে কেন তুমি ঘরে নিয়ে এলে? রাজপুত্র বলল রাগ করাে না বউ আজ রাতের মতাে ওকে ঠাই দাও কালকে ব্যবস্থা করব। সে রাতে বুড়ি গুহায় থাকল। পরের দিন সকালে বুড়ি গরম জল করে আদর করে রাজকন্যাকে চান করিয়ে দিল টুকিটাকি কাজে তাকে সাহায্য করল।
রাজকন্যা খুব খুশি হল। বলল ওগাে বুড়িকে আমাদের কাছেই রেখে দাও। বড়াে ভালাে মায়ের মতাে।
শিকারি হেসে বলল কেমন! বউ কাল তাকে দেখে রেগে গিয়েছিলে আর আজ তাকে পেয়ে কত খুশি তুমি।
বুড়ি রয়ে গেল গুহায়। অনেক কাজ করে সে। আদরযত্ন করে রাজকন্যার।
একদিন শিকারি গভীর বনে শিকার করতে গিয়েছে। অনেক দূরের পথ। ইগল ভালুক নেকড়ে বেড়াল খরগােশ বনের এধারে ওধারে ঘুরে বেড়াচ্ছে। নিশ্চিন্ত তারা কোনাে ভয়ডর নেই। গুহায় রয়েছে বুড়ি আর রাজকন্যা।
বুড়ি বলল চল একটু বেড়িয়ে আসি। সারাদিন গুহায় থাকতে কি আর ভালাে লাগে?
হাঁটতে হাঁটতে তারা সেই পিপের কাছে এল। পিপে দেখে বউ বলল বুড়িমা এখানে পিপে পড়ে আছে কেন?
মেয়ে তা আমি জানব কেমন করে? চল সামনে গিয়ে দেখি কী আছে ওর মধ্যে। পিপের মধ্যে উঁকি দিয়ে বউ দেখতে পেল কী যেন রয়েছে ওর মধ্যে। ভালােভাবে দেখা যাচ্ছে না।
বুড়ি বলল মেয়ে আমার কোমরে বড্ড ব্যথা নিচু হতে পারি না। তুমি ভালাে করে দেখ তাে কী রয়েছে ওর মধ্যে। বউ উবু হয়ে মাথা ঢুকিয়ে দেখতে লাগল। একহাত পিপের পাশে ধরে রেখে মাথা গলিয়ে দিল বউ। ঠিক তখনি মেয়ের কোমরে ধাক্কা দিয়ে বুড়ি তাকে পিপের মধ্যে ফেলে দিল। তারপর পিপের উপরে বসে কী বলল আর পিপে উড়ে চলল আকাশে। অল্পক্ষণ পরেই পিপে এসে পৌঁছােল পুবের রাজার প্রাসাদে।
রাজকন্যা বাবাকে সব খুলে বলল। সে কোথায় ছিল কার সঙ্গে তার বিয়ে হয়েছে গুহায় কেমন করে দিনরাত কাটিয়েছে কীভাবে পিপেতে করে আবার ফিরে এসেছে বাবা মায়ের কাছে।
গুহায় ফিরে এসেছে পশুরা। শেয়াল বলল আমাদের রাজকন্যা কোথায়? সে তাে গুহায় নেই।
বেড়াল বলল তাই তাে দেখছি। কোথায় গেল আমাদের আদরের রাজকন্যা?
অনেকক্ষণ চিন্তা করে শেয়াল বলল আমার মনে হচ্ছে ওই বুড়ি আমাদের রাজকনাকে ভুলিয়ে নিয়ে গিয়েছে ওর বাবার কাছে। বুড়িও নেই রাজকন্যা তাহলে যাবে কোথায়? শেয়াল ভীষণ রেগে গেল। ভালুক নেকড়ে আর ইগলকে বকাবকি করতে লাগল। তারা সবাই মিলে কেন বনে বেড়াতে গেল? রাজকন্যাকে একা ফেলে এভাবে কখনও যেতে আছে! বুদ্ধিসুদ্ধি কি সব লােপ পেয়ে গিয়েছে? এখন কী হবে? শিকারি ফিরলে কী জবাব দেব?
অনেক ভেবে ভেবে শেয়াল বেড়ালকে বলল বন্ধু তুমি পুবদেশের রাজার প্রাসাদে যাবে। রাজকন্যার খোঁজ করে তার ঘরে ঢুকবে। রাজকন্যা তােমায় দেখে বলবে পুশি তুমি কেমন করে আমার কাছে এলে? তােমার প্রভু শিকারি রাজপুত্র কেমন আছে? তারপরে তুমি চলে আসবে এই বনে আমাদের খবর দেবে। মনে রাখবে তুমি লক্ষ রাখবে রাজকন্যা তােমায় দেখে খুব খুশি হয়েছে না হয়নি। এটা জেনেই তুমি চলে আসবে।
বেড়াল লেজ তুলে দৌড় দিল। অল্পক্ষণ পরেই বেড়াল পৌঁছে গেল পুবের দেশের রাজার প্রাসাদে।
বেড়ালকে দেখতে পেয়েই রাজকন্যা তাকে চিনতে পারল আরে আমাদের সেই বেড়াল! আদরের পুশি তুমি পথ চিনে এলে কেমন করে? দাঁড়াও তােমায় আগে কিছু খেতে দি। মাংস খাবে তাে?
মেয়ে গেল মাংস আনতে। বেড়াল বেজায় খুশি হল রাজকন্যা তাকে চিনতে পেরেছে দেখে খুশি হয়েছে। সে আর অপেক্ষা করল না দৌড় দিল বনের পথে। বনে এসে যা যা ঘটেছিল সব বলল শেয়ালকে।
শেয়াল ইগলকে ডেকে বলল এবারের কাজ তােমায় করতে হবে। তুমি উড়ে যাবে প্রাসাদের উপরে ঘুরতে থাকবে নজর রাখবে কখন রাজকন্যা প্রাসাদের বাইরের বারান্দায় আসে। সে তােমাকে চিনতে পারবে বিশ্বাসও করবে। তাকে পিঠে বসিয়ে উড়ে আসবে এখানে।
ইগল প্রাসাদের উপরে উড়তে লাগল। বাইরের বারান্দায় এসে রাজকন্যা তাকে দেখতে পেয়েই চিনতে পারল। ইগল নীচে নেমে এল পিঠে তুলে নিল রাজকন্যাকে। উড়ে এসে পাহাড়ি গুহার সামনে নামিয়ে দিল রাজকন্যাকে। রাজপুত্র বউকে দেখে খুব খুশি হল। আবার সে রাজকন্যাকে ফিরে পেয়েছে।
কিন্তু শেয়াল বলল শােন বন্ধুরা এতেই সন্তুষ্ট থাকলে চলবে না। আমাদের সব সময় নজর রাখতে হবে। অঘটন ঘটে যেতে পারে। নেকড়ে তুমি বনের ওইপাশে থাকবে। আর ভালুক তুমি এই দিকে থাকবে। খরগােশ তুমি ফাঁকা মাঠে ঘুরবে। আর ইগল তুমি আকাশে চক্কর দেবে দেখবে দূর থেকে শত্রুরা আসে কি না। ওরা আমাদের সহজে ছেড়ে দেবে না।
শেয়ালের কথাই ঠিক হল। পুবদেশের রাজা তার সৈন্যসামন্ত নিয়ে জামাইয়ের বিরুদ্ধে যুদ্ধ করতে চললেন। মেয়ের মুখে রাজা শুনেছিলেন তারা কোথায় থাকে। গুহা থেকে বেশ কিছুটা দূরে এসে রাজা তঁাবু ফেললেন। রাজার জন্য একটা কালাে তাঁবু খাটানাে হল।
এঁদের দেখতে পেয়েই নেকড়ে প্রাণপণে ছুটে এসে ভালুককে খবর দিল ভালুক পুবদেশের রাজা মেয়েকে নিয়ে যেতে এসেছে। তাড়াতাড়ি শেয়ালকে খবর দাও।
ভালুক ঘোঁতঘোঁত করতে করতে ছুটল। শেয়ালের কাছে এসে বলল পুবদেশের রাজা সৈন্যসামন্ত নিয়ে চলে এসেছে।
তখন নেকড়ে ভালুক ইগল খরগােশ বেড়াল ও শেয়াল একসঙ্গে বসে পরামর্শ করল। সন্ধ্যা নেমে এল একটু পরেই। এই পশুপাখিরা ছিল তাদের নিজের নিজের গােষ্ঠীর দলপতি। তারা রাজা।
শেয়াল বলল ভালুক তােমার কাছ থেকে আমি এক লক্ষ ভালুক চাই। নেকড়ে ইগল খরগােশ আর বেড়াল তােমাদের প্রত্যেকের কাছ থেকেও আমি এক লক্ষ করে পশুপাখি চাই। মাঝরাতের মধ্যে সব খবরাখবর আমায় দেবে। পশুপাখি জোগাড় করবে তাড়াতাড়ি। সময় বেশি নেই। নেকড়ে বনের গভীরে ছুটে গেল। ডাকল তার জাতভাইদের। সে দ্বিগুণ নেকড়ে জোগাড় করে আনল। এমনিভাবে সবাই অনেক বেশি বেশি পশুপাখি সঙ্গে নিয়ে গুহার সামনে চলে এল। মাঝরাত হতে তখনও দেরি।
একটা মােটা গাছের গুঁড়িতে বসে শেয়াল বলল তােমরা যারা এখানে এসেছ সবাই একসঙ্গে লড়াই করবে। কিন্তু কেউ ভুলেও মানুষের মাংস খাবে না। লড়াইতে যেসব ঘােড়া মারা পড়বে শুধু তাদের মাংস খাবে। আর মনে রাখবে আমি যে তাঁবুটার সামনে পাহারা দেব সেটা আক্রমণ করবে না। সারে সারে পশু মাথার উপর দিয়ে ইগলরা চলল। ঝাপিয়ে পড়ল রাজার সৈন্যদের উপর। সকাল হওয়ার আগেই রাজার সব সৈন্য মরে গেল। তাদের সামনে ওরা দাঁড়াতেই পারল না। পশুরা শুধু ঘােড়ার মাংস খেল। আর শেয়াল রাজার কালাে তাঁবু পাহারা দিতে লাগল।
শেয়াল সকালবেলা রাজাকে বলল সব শেষ। আপনিও কি যুদ্ধ করতে চান? আর কেউ নেই কিন্তু।
রাজা সব বুঝলেন। বললেন আমি একবার শুধু আমার জামাইকে দেখতে চাই তারপর তােমার ইচ্ছে হলে আমাকে মেরে ফেলতে পারাে।
শেয়াল রাজাকে গুহায় নিয়ে এল। রাজা জামাইকে বললেন আমার ভুল হয়ে গিয়েছে। আর নয়। এবার তােমরা প্রাসাদে চল। আমার মেয়ে জামাই হয়ে তােমরা কেন বনের মধ্যে পাহাড়ি গুহায় জীবন কাটাবে?
রাজপুত্র বলল আগে আমাদের নেতা শেয়ালকে জিজ্ঞাস করি তারপরে বলব। শেয়াল মত দিল। হ্যা এখন তারা প্রাসাদে যেতে পারে। রাজা জামাই মেয়ে আগে আগে চলেছে। পেছনে শেয়াল নেকড়ে ভালুক ইগল খরগােশ আর বেড়াল। সবাই প্রাসাদে থাকতে লাগল। প্রত্যেক দিন শেয়ালকে খেতে দেওয়া হত একটা মুরগি নেকড়েকে একটা ভেড়া ভালুককে একটা ষাঁড় ঈগলকে একটা হাঁস খরগােশকে এক ঝুড়ি কচি ঘাস আর বেড়ালকে এক বাটি দুধ। প্রাসাদে মহা আনন্দে এমনি করে দুসপ্তাহ কেটে গেল। রাজা কিন্তু ফন্দি এঁটেছেন সুযােগ পেলেই জামাইকে মেরে ফেলবেন। শেয়াল কেমন করে যেন আঁচ পেল।
একদিন ঘুমের ভান করে অনেকক্ষণ পড়ে রইল। তারপর জেগে উঠে বলল আমি স্বপ্নে দেখলাম আমার দাদু ঠাকুমা আমার সামনে এসে বলছে তারা খুব রাগ করেছে। কেননা স্বর্গে গিয়ে তাদের সঙ্গে দেখা করিনি। আমি স্বর্গে যাব সেখানে গিয়ে দেখে আসব তারা কেমন আছে।
রাজা আর অন্যান্য মন্ত্রী জিজ্ঞেস করল তুমি বেঁচে থেকে স্বর্গে যাবে কেমন করে? শেয়াল গম্ভীর হয়ে বলল বলছি। তােমরা দুই গােরুর গাড়ি বােঝাই শুকনাে কাঠ আনবে। ওই জমির উপরে তাই দিয়ে চিতা সাজাবে। আমি চিতার মধ্যে নেমে পড়ব। আর তােমরা চিতায় আগুন ধরিয়ে দেবে। আগুনের শিখা উপরে উঠবে ধোঁয়া আকাশের পথে উঠবে আর আমিও ধোঁয়ার সঙ্গে স্বর্গে পৌঁছে যাব। শেয়ালের কথামতাে তারা মস্ত চিতা সাজিয়ে দিল। শেয়াল কাঠ বেয়ে উপরে উঠে মাঝখানের ফঁকা জায়গা দিয়ে নীচে নেমে গেল। আর কেউ শেয়ালকে দেখতে পেল না। রাজার লােকেরা যখন আগুন জ্বালাতে ব্যস্ত শেয়াল সেই ফাঁকে মাটিতে গর্ত খুঁড়ে তার মধ্যে ঢুকে পড়ল। নাকটা বের করে দেহের উপরে মাটি ঢেকে দিল।
আগুন দাউ দাউ করে জ্বলে উঠল। ধোঁয়া আকাশের দিকে উঠতে লাগল। রাজা ও তার লােকজন ধোঁয়ার দিকে তাকিয়ে রইল তারা দেখতে চায় শেয়াল কেমন করে স্বর্গে যায়। কিন্তু তারা কিছুই দেখতে পেল না। এত ঘন ধোঁয়ার মধ্যে কি কিছু দেখা যায়!
অনেকক্ষণ কেটে গেল। আগুন নিভে এল। শেয়াল ছাইগাদা থেকে বেরিয়ে গা ঝেড়ে রাজার সামনে গিয়ে প্রণাম করে বলল রাজা আপনার দাদু ঠাকুমা ভীষণ রেগে আছেন। আপনি তাদের সঙ্গে তাদের মৃত্যুর পর একবারও দেখা করেননি। খুব অন্যায় করেছেন। তারা আমাকে বললেন।
রাজা মন্ত্রীদের বললেন ঠিক কথা! শেয়াল যদি তার দাদু ঠাকুমাকে দেখে স্বর্গ থেকে ফিরে আসতে পারে তাহলে আমারও যাওয়া দরকার। বুড়াে বুড়ি কেমন আছে একবার দেখে আসি। ওরা তাে একা একাই রয়েছে। দুই গােরুর গাড়ি বােঝাই শুকনাে কাঠ আনা হল। মাটির উপরে চিতা সাজানাে হল। রাজা চিতার মাঝখানে নামলেন। অন্য মন্ত্রীরাও রাজার সঙ্গে চিতার মধ্যে ঢুকল। তারাও স্বর্গে গিয়ে দাদু ঠাকুমাদের একবার দেখে আসতে চায়। রাজা যখন যাচ্ছেন তখন আর ভয়ের কী আছে?
আগুন জ্বলে উঠল। দাউ দাউ আগুন। সেই বিশাল কাঠের বােঝর নীচে রাজা ও অন্যেরা আগুনে পুড়ে ছাই হয়ে গেল।
মুচকি হেসে শেয়াল বলল শিকারি রাজপুত্র তুমি পুবদেশের রাজ সিংহাসনে বসাে। এখন থেকে তুমিই পুবদেশের রাজা। খুব মন দিয়ে রাজ্য শাসন কর। নিষ্ঠুর হবে না সবাইকে ভালােবাসবে। তুমি হবে দয়ালু রাজা।
শিকারি রাজপুত্র সিংহাসনে বসল পাশে সেই আদরের বউ। আর সেদিন থেকে সুখের রাজ্য গড়ে উঠল পুবদেশে আনন্দ বয়ে গেল।
রাজার কাছে রয়ে গেল শেয়াল নেকড়ে ভালুক ইগল খরগােশ আর বেড়াল। কোনাে অভাব আর রইল না তাদের।
অনেক বছর আগে এক রাজা ছিলেন। তার ছিল এক কন্যা। রাজা সেই কন্যাকে রেখে দিয়েছিলেন অনেক উঁচু এক প্রাসাদে। সেখানে মেয়েকে দেখতে যেতেন বােজ। ওজন দাড়িতে ওজন করতেন মেয়েকে। জানতে চাইতেন মেয়ের ওজন বাড়ছে না কমছে। প্রাসাদের কাছাকাছি থাকত এক চাষি। তার ছিল একটাই মাত্র ছেলে।
চাষি মারা গেল। একেবারে পিতৃহীন হয়ে গেল ছেলেটা। কিছুদিন বাদে সে তার মাকেও হারাল।
ছেলেটা কিন্তু বাড়তে লাগল। অনেকেই বাড়ে বছরে বছরে। এই ছেলের বাড় যেন দিনে দিনে।
প্রাসাদ থেকে রাজকন্যা প্রতিদিন তাকিয়ে থাকে রাস্তার দিকে আর ছেলেটাকে দেখতে পায়। এভাবে দেখতে দেখতে কবে যেন সে চাষির ছেলেকে ভালােবেসে ফেলল। কিন্তু মুখ ফুটে সে কাউকে কিছু বলতে পারে না তার ভয় তার বাবাকে যিনি স্বয়ং রাজামশাই।
যাইহােক শেষমেশ অনেক সাহস করে একদিন সে একটা চিঠি লিখে ছুঁড়ে দিলে চাষির ছেলের দিকে। ছেলেটা কিছুক্ষণ ভাবল একটা লম্বা দড়ি জোগাড় করল সেই দড়ির শেষদিকটা বাঁধল একটা পাথরের সঙ্গে তারপর প্রাসাদের জানলা দিয়ে সেটা গলিয়ে দিলে। রাজকন্যা দড়িটাকে ধরে নিল। তারপর একটা টেবিলের পায়ার সঙ্গে বেঁধে ফেলল দড়িটাকে। চাষির ছেলে সেই দড়ি বেয়ে উঠে এল ঘরে। তারপর থেকে তারা দুজনে বাস করতে লাগল প্রাসাদে। রাজা এলেই ছেলেটা লুকিয়ে পড়ে। কিন্তু রাজামশাই তাে নিজের মেয়েকে প্রতিদিন ওজন করেন। তাে তিনি দেখলেন যে তার মেয়ে গায়েগতরে বেশ বাড়ছে। রাজকন্যা বুঝে গেল যে তার বাবা তাকে সন্দেহ করছে। সে তখন চাষির ছেলেকে বলল আমাদের পালিয়ে যেতে হবে।
সেই একই দড়ি বেয়ে তারা প্রাসাদের বাইরে এল। তারপর চাষির ছেলে তার বউকে তুলল নিজের ছােট্ট আর নােংরা কুঁড়েঘরে।
রাজাকে জানানাে হল যে তাঁর মেয়ে প্রাসাদ ছেড়ে পালিয়ে গেছে। মেয়ের খোঁজে রাজামশাই চতুর্দিকে খবর পাঠালেন। রাজার ভৃত্যেরা জানতে পারল যে রাজকন্যা চাষির ছেলের কুঁড়েঘরে বাস করছে। রাজা সাতজন অমাত্যকে পাঠালেন নিজের মেয়ে এবং ছেলেটিকে ধরে এনে তার সামনে হাজির করতে।
অমাত্যরা সদলবলে গেল। চাষির ছেলে তখন বাড়ির উঠোনে দাঁড়িয়ে কাপড় কাচছিল। তাকে দেখতে পেয়েই অমাত্যরা দৌড়ে গেল তাকে ধরার জন্যে। চাষির ছেলে বাড়ির ভিতর ঢুকে গেল পরক্ষণেই নিজের তরােয়ালটা নিয়ে বেরিয়ে এল এবং একজন বাদে বাকি ছ জনকে কচুকাটা করে ফেলল।
যে লােকটা বেঁচেছিল তাকে সে বলল যাও তােমার রাজাকে গিয়ে বললা আর যেন কাউকে না পাঠায়। রাজকন্যা এখন আমার স্ত্রী। আমার সঙ্গেই এখন সে থাকবে।
রাজা তাে রেগে ! এবার তিনি বারােজন কোটালকে পাঠালেন চাষির ছেলেকে বেঁধে আনতে।
তারা সবাই মিলে এসে ছেলেটাকে বন্দি করতে চাইল কিন্তু আদৌ সুবিধে করতে পারল । সে তার তরােয়াল বের করে এগারােজনেরই গলা কেটে ফেলল। দ্বাদশ ব্যক্তিটিকে মারল । তাকে বলল যাও রাজাকে বললা আর যেন কাউকে না পাঠায়। এবার অবশ্য রাজকন্যা তার স্বামীকে বলল এখান থেকে আমাদের চলে যাওয়াই ভালাে। আমার বাবা আমাদের শান্তিতে থাকতে দেবেন না। চাষির ছেলে একমত হল। তারা তাদের সব জিনিসপত্র গুছিয়ে নিল এবং নতুন বাসার উদ্দেশে যাত্রা শুরু করল।
চাষির ছেলে হাতে নিল তির ধনুক। তারপর বলল যে তার ছোঁড়া তির যেখানে গিয়ে পড়বে সেখানেই তারা বাসা বাঁধবে।
নয়টি উঁচু পাহাড় পেরিয়ে তিরটি গিয়ে পড়ল এক বাড়ির উঠোনে সেই বাড়িতে থাকে নয়জন শয়তান লােক তারা পরস্পর পরস্পরের ভাই।
শয়তানরা দেখল তাদের বাড়ির উঠোনে একটা তির এসে পড়েছে তারা ছুটে গেল তিরটাকে তুলতে কিন্তু কিছুতেই সেটা মাটি থেকে তুলতে পারল না।
চাষির ছেলে বউকে নিয়ে সেখানে এসে পৌঁছােল এবং কালবিলম্ব না করে তিরটা মাটি থেকে টেনে তুলল। নয়জন শয়তানকে তাে আর শয়তানের মতাে দেখতে নয় দিব্যি মানুষের মতাে দেখতে। তাদের দিকে তাকিয়ে চাষির ছেলে নমস্কার জানাল। শয়তানেরা সত্যিই অবাক। যে তির তারা নয়জন মিলে মাটি থেকে টেনে বের করতে পারল না সেই তির এই ছেলেটি বাঁ হাতে পরম অবহেলায় তুলে নিয়ে এল! শয়তানরা ঠিক করল যে পরীক্ষা করে দেখবে ছেলেটার গায়ে সত্যিই এত বল আছে কি।
শয়তানদের ছিল একটা বিশাল কড়াই যাতে তারা রান্না করত। সেই কড়াই এত ভারী যে তারা ন জনে মিলে ধরাধরি করে উনুনে বসাত। শয়তানরা চাষির ছেলেকে বলল উনুন থেকে কড়াইটা নামাও তাে দেখি।
প্রায় চোখের নিমেষে ছেলেটা দু হাত দিয়ে কড়াইটা ধরল এবং উনুন থেকে একাই সেটাকে নামিয়ে আনল।
শয়তানদের বুঝতে বাকি রইল না যে ছেলেটা প্রকৃতই বলশালী এবং যদি ওর সঙ্গে ওরা লাগতে যায় তাহলে আদৌ পেরে উঠবে না। সুতরাং তারা ঠিক করল ওর সঙ্গে মিলেমিশে থাকবে।
কিন্তু শয়তানরা তাদের বদমেজাজ আর কুচক্রী স্বভাব কতদিন চাপা দিয়ে রাখবে? একদিন সামান্য ব্যাপারে চাষির ছেলের সঙ্গে ওদের ঝগড়া বেধে গেল তারপর শুরু হল মারামারি। চাষির ছেলে একাই আটজন শয়তানকে মেরে শেষ করে দিল। শুধু নবম শয়তান যে ছিল খোঁড়া একটা গভীর গর্তের মধ্যে লুকিয়ে কোনওরকমে নিজের প্রাণ বাঁচাল।
শয়তানদের সমস্ত সম্পত্তির মালিক হল রাজকন্যা আর তার স্বামী। তারা দুজনে মিলেমিশে সুখে শান্তিতে বাস করতে লাগল। কিছুদিন বাদে চাষির ছেলের শিকারে যাবার শখ হল। সে বউকে বলল ফিরে এসে আমি তিনবার দরজায় কড়া নাড়ব। তবে দরজা খুলবে। এ ছাড়া আর কাউকে দরজা খুলে দিয়াে না যেন।
কিন্তু সেই খোঁড়া শয়তান আড়াল থেকে চাষির ছেলের সব কথা শুনল।
চাষির ছেলে শিকার করতে বেরিয়ে গেল আর সেই ফাঁকে খোঁড়া শয়তান গর্ত থেকে বেরিয়ে এল খোঁড়াতে খোঁড়াতে দরজার কাছে এল তারপর সে যেমন শুনেছিল তিনবার কড়া নাড়ল।
এত অনুনয় বিনয় রাজকন্যার মন গলে গেল। সে দরজার ফাক দিয়ে তার কড়ে আঙুলটা যেই না বাড়িয়ে দিয়েছে সঙ্গে সঙ্গে শয়তান সেটা তার দাঁত দিয়ে চেপে ধরল। রাজকন্যা যন্ত্রণায় চিৎকার করে উঠল।
দরজা খােল শয়তান বলল না হলে তােমার আঙুল আমি কামড়ে কেটে নেব।
রাজকন্যা যন্ত্রণা সহ্য করতে না পেরে দরজা খুলে দিল। শয়তান ঘরের ভিতর ঢুকে পড়ল।
সন্ধের দিকে চাষির ছেলে ফিরল। সে কড়া নাড়ল দরজায়। রাজকন্যা দরজা খুলে দিল। তার স্বামী ঘরে ঢুকল। ইতিমধ্যে শয়তান লুকিয়ে পড়েছে। পরদিন সকালে চাষির ছেলে আবার গেল শিকারে। রাজকন্যাকে একা পেয়ে শয়তান এবার নিজের মতলবের কথা বলল তােমার স্বামীকে মেরে ফেলতে হবে।
কেমন করে ওকে মারব? রাজকন্যা জিজ্ঞেস করল।
শয়তান তার মতলবের কথা খুলে বলল তােমার স্বামী যখন বাড়ি ফিরবে এমন ভান করবে যেন তুমি অসুস্থ। যদি ও জিজ্ঞেস করে কী হয়েছে তােমার এবং কী করলে তুমি ভালাে বােধ করবে তুমি বলবে যে এই বনের মধ্যে একটা ওক গাছের নীচে একটা বুনাে বরাহ বাস করে তার কলিজা খেলে তবেই তুমি সুস্থ হয়ে উঠবে। যদি তুমি আমাকে ওই কলিজা এনে দিতে পারাে তবেই আমি সেরে উঠব আর না হলে আমার মৃত্যু হবে। তুমি তােমার স্বামীকে বলবে। তখন তােমার স্বামী বরাহকে ধরতে যাবে। কিন্তু পারবে না। ওই বরাহ ভীষণ হিংস্র। তােমার স্বামীকে মেরে ফেলবে আর তারপর আমরা দুজনে বিয়ে করব।
চাষির ছেলে শিকার থেকে ফিরে এল। ঘরে ঢুকে দেখল রাজকন্যা বিছানায় শুয়ে ভীষণ কাতরাচ্ছে মর মর অবস্থা। কী হয়েছে তােমার? চাষির ছেলে জিজ্ঞেস করল। রাজকন্যা কাতরাতে কাতরাতে শয়তানের শেখানাে কথাগুলাে উগরে দিল শুনেছি এই বনে ওক গাছের নীচে একটা বুনাে বরাহ থাকে। তুমি যদি তার কলিজা এনে আমাকে খাওয়াতে পারাে তবেই আমি বাঁচব না হলে আমি মারা যাব। চাষির ছেলে তাে সঙ্গে সঙ্গে বেরিয়ে পড়ল। ওক গাছ খুঁজে তার উপর চড়ে বসল। অপেক্ষা করতে লাগল কখন বুনাে বরাহটা আসে। বুনাে বরাহ ইতিমধ্যে মানুষের গন্ধ পেয়ে গেছে। সে ছুটে এল ওক গাছের নীচে। দেখল একটা লােক গাছের ডালে বসে আছে।
বরাহ গাছটাকে প্রচণ্ড ধাক্কা দিল। তার ধারাল দাঁতদুটো ঢুকিয়ে দিল গাছের গুঁড়ির ভিতর। খুঁড়িটা দুফালা হয়ে গেল। প্রচণ্ড রাগে আর হিংসায় বরাহ গাছটাকে শুধু ঝাকুনি দিচ্ছে গাছের শেকড় বাকড়ের মধ্যে তার লম্বা দাঁতদুটো এবার ঢুকিয়ে দিল আর তাতে হল এক বিপত্তি। জন্তুটার দাঁতদুটো শেকড় বাকড়ের মধ্যে আটকে গেল।
এইবার চাষির ছেলে একটু নিচু ডালে নেমে এল তার তরােয়াল দিয়ে খোঁচা দিল উত্ত্যক্ত করতে লাগল জন্তুটাকে। বরাহ তাে রাগে গরগর করতে লাগল। সে চাইছে শেকড় বাকড়ের জঞ্জাল থেকে নিজের দাঁতদুটোকে ছাড়িয়ে নিতে কিন্তু কিছুতেই পারছে না।
সেই সুযােগে চাষির ছেলে লাফিয়ে মাটিতে নামল তরােয়ালের এক কোপে বরাহের মুন্ডু টা কেটে নিল তার দেহটাকেও কাটল তার কলিজাটা বের করে নিল। তারপর হাঁটা দিল বাড়ির দিকে।
বাড়ির সামনে এসে দরজার কড়া নাড়ল। স্বামী বরাহের পাল্লায় পড়ে মারা গেছে ধরে রাজকন্যা শয়তানের সঙ্গে তখন খােশগল্পে ব্যস্ত।
দরজার কড়া নড়ছে শুনে তারা দুজনে তাে লাফিয়ে উঠল। শয়তান লুকিয়ে পড়ল। আর রাজকন্যা খুলে দিল দরজা।
রাজকন্যার স্বামী বরাহের কলিজা রান্না করে খেতে দিল তাকে। রাজকন্যা আর কী করবে? বাধ্য হয়ে তাকে সেই কলিজা খেতে হল এবং সুস্থ হয়ে ওঠার ভান করতে হল।
পরের দিন সকালে চাষির ছেলে আবার শিকারে বেরিয়ে গেল। লুকোনাে জায়গা থেকে শয়তান বেরিয়ে এল। আবার সে রাজকন্যাকে মন্ত্রণা দিল অসুথ হবার ভান করতে এবং স্বামীকে বলতে যে একমাত্র বুনাে হরিণের কলিজাই তাকে বাঁচাতে পারে।
ওই বুনাে হরিণকে খুঁজতে খুঁজতেই তােমার স্বামী মারা পড়বে আর তখন আর আমাদের কোনও অসুবিধা থাকবে না। শয়তান বলল।
চাষির ছেলে শিকার থেকে বাড়ি ফিরে এসে দেখল আবার তার বউ কাতরাচ্ছে।
আবার কী হল তােমার? চাষির ছেলে জিজ্ঞেস করল।
বুনাে হরিণের কলিজা এনে দাও আমাকে। ওই কলিজা খেলেই আমার এই রােগ সারবে তা না হলে আমি মরব। রাজকন্যা বলল।
চাষির ছেলে তড়িঘড়ি বেরিয়ে পড়ল বুনাে হরিণ শিকার করতে। কতক্ষণ যে সে হাঁটল ঠিক বলা যাবে না তবে সে এসে পৌঁছােল একটা পাহাড়ের কাছে। সেই পাহাড়ের নীচে ছড়ানাে তৃণভূমি। সেখানে বারােজন লােক একমনে ঘাস কাটছে। এক মুহুর্তের জন্যেও কেউ এ দিক ওদিক তাকাচ্ছে না।
চাষির ছেলে চেঁচিয়ে তাদের বলল ওহে শুনতে পাচ্ছাে? কেউ উত্তর দিল না। দ্বিতীয়বার আবার সে বলল ওহে শুনতে পাচ্ছাে? এবার একজন উত্তর দিল শুনতে পাচ্ছি তাে বটেই। কিন্তু সন্ধের মধ্যে যদি আমরা এই জমির সব ঘাস কেটে নিতে না পারি এবং তিনটে আঁটি বেঁধে তুলে নিয়ে যেতে না পারি তাহলে বুনাে হরিণ এসে আমাদের সকলকে মেরে ফেলবে আর জমির সব ঘাস খেয়ে নিয়ে চলে যাবে।
চাষির ছেলে বলল কোনও ভয় নেই তােমরা আমার কাছে এসাে৷ লােকগুলাে এগিয়ে এল। চাষির ছেলে তাদের নির্ভয়ে বসতে বলল। তারপর জিজ্ঞেস করল ঠিক কোন দিক থেকে হরিণটা আসতে পারে। যা যা জানার ছিল লােকগুলাের কাছ থেকে সে সব জেনে নিল। তারপর সে সেই লােকগুলাের একজনের থেকে তার কাস্তেটা চেয়ে নিল। অল্প সময়ের মধ্যেই চাষির ছেলে মাঠের যত ঘাস সব কেটে ফেলল চটপট আঁটি বেঁধে ফেলল তিনটে। বুনাে হরিণ যেদিক দিয়ে আসবে সেদিকে রাখল একটা আঁটি। দ্বিতীয় আঁটিটা রাখল মাঝামাঝি আর তৃতীয় আঁটিটার আড়ালে সে নিজে লুকিয়ে রইল।
হরিণ একসময় এল। প্রথম আঁটিটা সে নিমেষের মধ্যে খেয়ে নিল। দ্বিতীয় আঁটিটাও তাই। তারপর তৃতীয় আঁটিটা খেতে এল। চাষির ছেলে আড়াল থেকে লাফিয়ে বেরিয়ে এল বাইরে এবং তির মেয়ে ধরাশায়ী করে ফেলল হরিণটাকে।
হরিণটাকে ওরা টুকরাে টুকরাে করে কাটল এবং তার ছালও ছাড়িয়ে নিল। চাষির ছেলে শুধু হরিণের কলিজাটি নিয়ে বাড়ির দিকে হাঁটা দিল।
এদিকে রাজকন্যা শয়তানের সঙ্গে বেশ হেসেখেলে সময় কাটাচ্ছে আর ভাবছে তার স্বামী আর ফিরে আসবে না।
হঠাৎ দরজায় কড়া বেজে উঠল।
শয়তান তাড়াতাড়ি শুকিয়ে পড়ল। রাজকন্যা দরজা খুলে দিল। চাষির ছেলে ঘরে ঢুকল হরিণের কলিজা বেঁধে তাকে খাওয়াল এবং রাজকন্যাকে আবার ভান করতে হল যে সে সুখ হয়ে উঠেছে।
পরদিন আবার চাষির ছেলে শিকারে বের হল। আবার শয়তান রাজকন্যাকে কুমন্ত্রণা দিল।
এবার সে বলল আরও একবার তােমাকে অসুস্থ হবার ভান করতে হবে। তােমার স্বামী যখন তােমাকে জিজ্ঞেস করবে কী হয়েছে তখন তুমি বলবে যে তােমার অসুখ সারবে সেই জল খেলে যে জল মানুষকে অমর করে। সেই জল খুঁজতে বের হবে সে। জল কোনওদিনই সে খুঁজে পাবে না আর ফিরবেও না কোনও দিন।
চাষির ছেলে ঘরে ফিরে দেখল আবার তার বউ অসুস্থ। আবার কী হল তােমার? সে জিজ্ঞেস করল। উঃ আহ! কাতরাতে লাগল বউ যদি তুমি সেই জল আমার জন্যে আনতে পার কোন্ জল?
যে জল খেলে মানুষ আর মরে না অমর হয়ে যায় একমাত্র সেই জল খেলেই আমি ভালাে হয়ে উঠব না হলে আর বাঁচব না ! কালবিলম্ব না করে চাষির ছেলে বেরিয়ে পড়ল। পথে সে দেখতে পেল একটা ঘােড়াকে। সেই ঘােড়া যে সে ঘােড়া নয়। সেই ঘােড়া হল জাদু ঘােড়া। জাদু ঘােড়া চাষির ছেলেকে বলল তােমাকে যেখানে যেতে হবে আমাকে ছাড়া সেখানে তুমি পৌছােতেই পারবে না। আমার পিঠে উঠে পড় আমি তােমাকে সেখানে নিয়ে যাব।
চাষির ছেলেকে আর পায় কে! এ তাে মেঘ না চাইতেই জল।
সে তাে ঘােড়ার পিঠে উঠে বসল। ঘােড়ার পিঠে চড়ে যাচ্ছে তাে যাচ্ছেই। যেতে যেতে পড়ল একটা পাহাড়। সেই পাহাড়ের মুখটা শুধু খুলছে আর বন্ধ হচ্ছে।
ঘােড়া বলল আমাকে তিনবার লাথি মারাে যাতে আমার গায়ে তিনটে দাগ হয়ে যায়।
পাহাড়ের গুহার মুখ যেই না খুলল অমনি চাষির ছেলে ঘােড়াকে তিনবার লাথি মারল। ঘােড়াটা শূন্যে উঠে পাহাড়ের ভিতরে উড়ে গেল। পাহাড়ের গায়ে ঘষা লেগে শুধু যা ওর লেজটাই খসে পড়ল।
ওরা দুজনে যাচ্ছে তাে যাচ্ছে। যেতে যেতে তারা দেখল রাস্তা আগলে বিশাল আগুন জ্বলছে। ঘােড়ার পিঠে চড়ে কিংবা পায়ে হেঁটে কোনওভাবেই সেই আগুন পার হওয়া যাবে
। ঘােড়া বলল আবার আমার গায়ে লাথি মারাে। এত জোরে লাথি মারবে যে আমার গায়ে যেন তিনটে দাগ বসে যায়।
চাষির ছেলে তাই করল। ঘােড়া আবার উড়তে লাগল এবং অগ্নিবলয় পেরিয়ে চলে গেল।
তারপর তারা এসে পৌঁছােল সেই ঝরনার কাছে যে ঝরনার জল খেলে অমর হওয়া যায়।
চাষির ছেলে ঘােড়ার লাগাম আলগা করে দিল। নেমে পড়ল ঘােড়া থেকে। ঘােড়া নিজের ইচ্ছেমতাে চরতে থাকল। আর চাষির ছেলে ঝরনার জলে স্নান করল জল পান করা বিশ্রাম নেবার জন্যে ঝরনার ধারে শুয়ে পড়ল। ঘুমিয়েও পড়ল একসময়। ঝরনার কাছাকাছি একটা চারতলা উঁচু বিশাল বাড়ি। সেই বাড়িতে থাকে এক জাদুকরি আর তার সাতজন ছাত্রী।
জাদুকরি বুঝতে পেরেছে যে একজন জোয়ান মরদ তার এলাকায় এসেছে। তার পরিচয় জানতে সে এক ছাত্রীকে পাঠাল। মেয়েটা ঝরনার কাছে এসে দেখতে পেল যুবককে। সে এত সুন্দর যে তার ওপর থেকে মেয়েটা চোখ সরাতে পারছিল না। অবাক হয়ে মেয়েটা যুবকের দিকে তাকিয়ে আছে। তার নড়বার যেন শক্তি নেই। জাদুকরি তখন দ্বিতীয় এক মেয়েকে পাঠাল তারপর তৃতীয় একজনকে তারপর চতুর্থ একজনকে। তাদের কেউই ফিরে এল না। সাত মেয়ের প্রত্যেকেই যেই না যুবককে দেখেছে সঙ্গে সঙ্গে যেন মন্ত্রমুগ্ধ হয়ে নড়বার ক্ষমতা হারিয়ে ফেলেছে। অবশেষে জাদুকরি নিজেই চলে এল ঝরনার ধারে। সে প্রথমেই তার সাত ছাত্রীকে বাড়ি পাঠিয়ে দিল। তারপর চাষির ছেলেকে ঘুম থেকে ডেকে তুলল। সে যেহেতু জাদুকরি তাই চাষির ছেলে তার বউ এর দ্বারা প্রতারিত হবার খবর সবই রাখে। জাদুকরি যুবককে বলল তােমার বউ তােমার সঙ্গে অবিশ্বাসের কাজ করেছে। সে এখন একজন শয়তানকে ভালােবাসে। ওরা দুজনে মিলে মতলব করেছে তােমাকে মেরে ফেলবে। তুমি আর ওদের কাছে ফিরে যেয়াে না।
চাষির ছেলে জাদুকরির কথায় বিশ্বাস করল না। যে জল খেলে মানুষ অমর হয়ে যায় সেই জল সে একটা পাত্রে ভরল ঘােড়ার পিঠে চড়ে চলে গেল।
বাড়ি পৌঁছে সে আবার দরজার কড়া নাড়ল। আবার শয়তান লুকিয়ে পড়ল আর রাজকন্যা দরজা খুলে দিল। তার বয়ে আনা জল বউ খেল এবং আবার সেরে উঠবার ভান করল।
পরের দিন চাষির ছেলে আবার শিকারে বের হল। শয়তান রাজকন্যাকে এবার বলল আমরা তােমার স্বামীকে কোনও দিনই মারতে পারব না যতদিন না জানতে পারছি ওর ক্ষমতার রহস্যটা ঠিক কী।
বেশ রাজকন্যা বলল আমি তােমার আঙুলগুলাে একটা মােটা দড়ি দিয়ে বেঁধে দিচ্ছি। দেখি তুমি সেই দড়ির বাঁধন খুলতে পারাে কি না।
রাজকন্যা তার স্বামীর দুহাতের আঙুলগুলাে মােটা দড়ি দিয়ে আষ্টেপৃষ্টে বেঁধে দিল। চাষির ছেলে আঙুলগুলাে শুধু একটু মেলে ধরল আর দড়িগুলাে পটপট করে ছিড়ে গেল।
কিন্তু তােমার এত শারীরিক ক্ষমতার আসল রহস্যটা কী? রাজকন্যা আবার জিজ্ঞেস করল।
আমার কাঁধে। চাষির ছেলে বলল। তাহলে এসাে এই কড়াইয়ের মধ্যে বসাে। দেখি তুমি কাঁধ দিয়ে এই কড়াই ভাঙতে পারাে কি না।
এটা হচ্ছে সেই বিশাল আর ভারী কড়াই ন জন শয়তান মিলে যাকে নাড়াচাড়া করতে পারত।
চাষির ছেলে যেই না কড়াইয়ের মধ্যে বসেছে অমনি সেই খোঁড়া শয়তান সুকোনাে জায়গা থেকে বেরিয়ে এল আর বেচারা চাষির ছেলে কিছু বুঝতে পারার আগেই শয়তান আর রাজকন্যা দুজনে মিলে কড়াইয়ের ঢাকনাটা চাপিয়ে স্কু দিয়ে এঁটে দিল যাতে চাষির ছেলে তার মধ্যে বন্দি হয়ে থাকে। তারপর শয়তান সেই কড়াই পিঠে চাপিয়ে বেরিয়ে পড়ল। সে কড়াই নিয়ে এসে পৌঁছােল একটা পাহাড়ের চূড়ায়। তারপর সেখান থেকে অনেক নীচে খাদের মধ্যে কড়াইটা ছুঁড়ে ফেলে দিল।
কিন্তু খাদের ঠিক নীচেই বয়ে যাচ্ছিল একটা নদী। কড়াইটা পড়ল সেই নদীতে। নদীর জলে ভাসতে ভাসতে কড়াই এসে পৌঁছােল সেই জায়গায় যেখানে এমন একটা ঝরনা আছে যে ঝরনার জল খেলে লােকে অমর হয়ে যায়। সেই ঝরনার কাছেই আবার জাদুকরির বিশাল বাড়ি।
জাদুকরি তার সব ছাত্রীদের ডেকে পাঠাল।
তাদের বলল নদীর জলে কালাে মতন কী একটা ভাসছে। তােমরা সবাই নদীতে নেমে দ্যাখাে তাে ওটা কী ভাসছে।
মেয়েরা সবাই ছুটে গেল। কড়াইটাকে ধরে ধরে ঠেলতে ঠেলতে নদীর তীরে নিয়ে এল। তারপর সাতজন মিলে ধরাধরি করে কড়াইটাকে নিয়ে এল জাদুকরির কাছে।
কড়াইয়ের ঢাকা ভােলা হল। সবাই দেখল সেই যুবককে তার নিশ্বাস পড়ছে না সারা শরীর ভাঙাচোরা ক্ষতবিক্ষত।
জাদুকরি চাষির ছেলের দেহটাকে খণ্ড খণ্ড করে কাটল প্রতি খণ্ডে ঝরনার জল ছিটিয়ে দিল দেহটাকে জোড়া লাগাল এবং তাকে বাঁচিয়ে তুলল আবার।
যুবক চোখ মেলল উঠে বসল। জাদুকরি আনন্দে তাকে জড়িয়ে ধরল।
যুবক বলল আমি তােমার কথা বিশ্বাস করিনি কিন্তু তুমি যা বলেছ সব সত্যি। আমি এখন বাড়িতে ফিরে যাব। আমার বউ আর সেই শয়তানের সঙ্গে বােঝাপড়া শেষ করতে হবে। তারপর আমি ফিরে আসব। বিয়ে করব তােমাকে সংসার পাতব দুজনে।
চাষির ছেলে এগিয়ে গিয়ে শয়তানের একটা পা ধরল তারপর আর একটা পা নিজের পা দিয়ে চেপে ধরল মেঝেতে। তারপর শয়তানটাকে দু আধখানা করে ফেলল। এরপর বিশ্বাসঘাতিনী রাজকন্যাকেও সে হত্যা করল।
তারপর আর কী? জাদুকরির কাছে ফিরে এসে সে তাকে বিয়ে করল। বিয়ের মহাভােজ দিল তারা।
কিছুদিন আগের কথা। একটা ছােট্ট শহরের কাছে বাস করত এক ব্যাধ। সে শুধু শিকার করে বেড়াত বলে তার নামটাই হয়ে গিয়েছিল শিকারি। একদিন সে শিকাবে বেরিয়ে বনের মধ্যে দেখতে পেল একটা হরিণ। কিন্তু হরিণটার দিকে শিকারি তার তিরের নিশানা করতেই পলকের মধ্যে হরিণটা উধাও হয়ে গেল। খুঁজতে খুঁজতে শিকারি সেই হরিণটাকে দেখতে পেল অন্য এক জায়গায়। শিকারি আবার তাক করল তার তির। এবার হরিণটা নিমেষের মধ্যে হয়ে গেল একজন মানুষ। শিকারি তাে হতভম্ব। ছিল হরিণ হয়ে গেল একজন লোক! সেই লােকটি এখন শিকারির কাছে এসে জিজ্ঞেস করল কেন তুমি সবসময় হরিণ আর পাখপাখালি শিকার করে বেড়াও? জানাে না যে ওদেরও একজন মালিক আছেন?
শিকারি বলল দ্যাখাে আমারও ঘরসংসার আছে! সংসারে পরিজন আছে। তাদের ভরণপােষণের ভার তাে আমার ওপরেই। শিকার ছাড়া আর কী ই বা করব বলল।
লােকটি জিজ্ঞেস করল তােমার পরিবার কত বড়াে লােক কতজন?
দুটি ছেলে একটি মেয়ে আমার স্ত্রী আর আমি এই পাঁচজন। শিকার করেই আমাদের খাওয়াপরা চালাতে হয়। বলল শিকারি।
লােকটি বলল ঠিক আছে। আমি যদি তােমাকে কিছু অর্থ দিই তাহলে কি তুমি এই শিকার করা বন্ধ করবে?
অবশ্যই বন্ধ করব। জবাব দিল শিকারি। যতক্ষণ আমার কাছে সেই অর্থ থাকবে ততক্ষণ আমি আর শিকার করব না।
লােকটি তক্ষুনি তার আলখাল্লার পকেট থেকে পঞ্চাশটি দিনার বের করে শিকারিকে দিল এবং জিজ্ঞেস করল চলে যাবার আগে তােমার নামটা একটু বলবে কি?
আমার নাম শিকারি। তােমার নাম? লােকটি উত্তর দিল আমাকে তুমি আবদাল্লা বলে ডাকতে পারাে। তােমার যেমন তেমনি আমার পরিবারপরিজন আছে।
বাড়ি ফিরে এল শিকারি। তিরধনুক ধুয়েমুছে পরিষ্কার করে টাঙিয়ে রাখল দেয়ালে। স্ত্রীকে বলল যে সে আর শিকারে যাবে না। আল্লা তাকে আয়ের একটা উপায় ঠিক করে দিয়েছেন।
কিন্তু ফুরিয়ে গেল। কিছুদিনের মধ্যেই পুরােপুরি ফুরিয়ে গেল সেই দিনার কটি। বাধ্য হয়ে তিরধনুক নিয়ে সে আবার বেরিয়ে পড়ল শিকারে। চলে এল তার চেনা জায়গায় এবং দেখতে পেল সেই আগেকার হরিণটাই সেখানে দাঁড়িয়ে আছে। শিকারি তার তিরের নিশানা করতেই হরিণটা হয়ে গেল আবদাল্লা।
আবদাল্লা জিজ্ঞেস করল আমাদের মধ্যে একটা চুক্তি হয়েছিল না? শিকারি বলল তুমি যে দিনার কটা দিয়েছিলে সে তত কবেই শেষ হয়ে গেছে। এখন আমরা প্রায় না খেয়েই দিন কাটাচ্ছি। অনাহারেই মরতে বসেছি বলতে পারাে।
ওই পাথরটা দেখতে পাচ্ছ? জিজ্ঞেস করল আবদাল্লা। আমাকে যখনই তােমার দরকার হবে ওই পাথরটার কাছে এসে আবদাল্লা আবদাল্লা বলে ডাকলেই আমি সঙ্গে সঙ্গে চলে আসব।এই বলে আবদাল্লা শিকারিকে আরও পঞ্চাশটি দিনার দিয়ে অদৃশ্য হয়ে গেল।
শিকারি তাে মহাখুশি। বাড়ি ফিরে ওই দিনারগুলাে স্ত্রীকে দিতেই সে জিজ্ঞেস করল এগুলাে তুমি কোথায় পেয়েছ?
শিকারি সব কথা জানিয়ে স্ত্রীকে বলল যে সে এমন একজন বন্ধুর দেখা পেয়েছে যে সবসময় তাকে সাহায্য করতে প্রস্তুত। শিকারিকে শুধু একবার সেই বিশেষ পাথরটার কাছে গিয়ে তার নাম ধরে ডাকতে হবে।
তুমি একটা হাড়কেঞ্চন লােক বলল তার স্ত্রী তােমার কি উচিত ছিল না তাকে আমাদের বাড়িতে দাওয়াত দিয়ে নিয়ে আসা? সবাই একসঙ্গে খানাপিনা করতে পারতাম। আমাদের মধ্যে একটা দারুণ দোস্তি তৈরি হত।
স্ত্রীর কথা শুনে শিকারি চলে এল সেই পাথরটার কাছে। ডাকল আবদাল্লা ও আবদাল্লা।
সঙ্গে সঙ্গে বেরিয়ে এল আবদাল্লা। বেরিয়ে আসতেই শিকারি তাকে নিজের বাড়িতে নেমন্তন্ন না করার জন্য ক্ষমা চেয়ে নিল। কিন্তু আবদাল্লা জেদ করতে লাগল যে শিকারিকেই পরিবার নিয়ে তার বাড়িতে আগে আসতে হবে। অবশেষে ঠিক হল যে পরদিন সকালে শিকারি তার পরিবার নিয়ে আবদাল্লার বাড়িতে আসবে।
পরদিন শিকারি ও তার স্ত্রী উপহার দেবার জন্য কিছু জিনিসপত্র কেনাকাটা করে ছেলেমেয়েদের সঙ্গে নিয়ে চলে এল সেই পাথরটার কাছে। এসে দেখল আবদাল্লা ও তার পরিবারের সবাই শিকারিদের জন্য সেখানেই অপেক্ষা করে আছে। আবদাল্লারা শিকারিদের স্বাগত জানাল। তারা একে অপরের সঙ্গে হাতে হাত মেলাল! এভাবে আপ্যায়নের পর নিমেষের মধ্যে সবাই যেন চলে এল অন্য একটা দুনিয়ায়।
আবদাল্লারা আয়ােজন করেছিল বিশাল এক ভূরিভােজের। নিমন্ত্রিত ছিল আবদাল্লার প্রতিবেশীরাও। শিকারিদের জন্য তারাও এনেছিল প্রচুর উপহার এবং দিনার। এভাবে কিছুক্ষণ মহানন্দে কাটাবার পর শিকারিরা উপহারে পাওয়া সমস্ত জিনিসপত্র নিয়ে বাড়ি ফিরে এল। তাদের হাতে এখন প্রচুর ধনদৌলত। তা থেকে কিছু খরচ করে একটা সুন্দর বাড়ি বানাল এবং মহাসুখে বাস করতে লাগল।
এভাবে কিছুদিন কেটে যাবার পর একদিন শিকারি এল তার বন্ধুর সঙ্গে দেখা করতে।
আবদাল্লা দেখা দিয়ে শিকারির সঙ্গে হাতে হাত মেলাল আর পলকের মধ্যে চলে এল অন্য এক জায়গায়। আবদাল্লা এবার শিকারিকে দিল এক হাজার দিনার।
শিকারি বাড়ি ফিরলে তার স্ত্রী বলল দ্যাখাে আমাদের হাতে এখন প্রচুর অর্থ। আমরা তাে এখন বড়াে ছেলেটার শাদি দিতেই পারি তাই না?
যেমন ভাবা তেমনি কাজ। এক সুন্দরী কনেও জোগাড় হয়ে গেল আর বিয়ের জন্য। একটা দিনও ঠিক করে ফেলল তারা।
বিয়ের দিন আবদাল্লা আর তার পরিবারকে নেমন্তন্ন করল শিকারিরা।
আবদাল্লা শিকারিকে বলল দোস্ত তুমি আমার ও আরও কুড়িজন লােকের জন্য আলাদা একটা ঘর দেবে আর দেখবে অন্য কেউ যেন সে ঘরে না আসতে পারে।
বিয়ের দিন শহরের সব লােক নিমন্ত্রিত হল। আবদাল্লা যা বলেছিল শিকারি তা ও পালন করল। নিমন্ত্রিত লােকেরা দেখল যে থালাভরতি খাবারদাবার নিয়ে শিকারি সেই বিশেষ ঘরটায় ঢুকছে আর কিছুক্ষণ পরে বেরিয়ে আসছে একেবারে খালি থালাগুলাে নিয়ে অথচ ঘরে কোনাে লােকজন নেই ঘর পুরাে কঁকা।
নিমন্ত্রিতেরা সবাই চলে গেলে আবদাল্লা শিকারিকে জিজ্ঞেস করল দোস্ত আমরা কি এখন দুলহনকে উপহারগুলাে দিতে যেতে পারি।
তারপর তারা একে একে নতুন বউকে উপহারগুলাে দিয়ে এল। নতুন বউ তাে নানা ধরনের হিরেমুক্তোর গয়না পেয়ে দারুণ খুশি। চলে যাবার সময় আবদাল্লা শিকারিদের এক সপ্তাহের জন্য তার বাড়িতে নিমন্ত্রণ করে গেল।
এদিকে নতুন বউয়ের গয়নার বাকসের খোঁজ পেয়ে গেল শহরের একদল ডাকাত। শিকারিরা যখন আবদাল্লার বাড়িতে তখন সে ডাকাতেরা শিকারিদের ঘর থেকে সব গয়নাগুলাে লুট করে নিয়ে গেল। শিকারিরা বাড়ি ফিরে দেখল যে গয়নার বাক্সস ফাকা। সব লুট হয়ে গেছে। কী আর করে শিকারি। আবদাল্লার কাছে ছাড়া সে আর কার কাছেই বা যাবে। কার কাছেই বা চাইতে পারে সাহায্য। তাই সে চলে গেল আবদাল্লার কাছে। তাকে জানাল তাদের দুর্ভাগ্যের কথা।
আবদাল্লা শিকারিকে সান্ত্বনা দিয়ে বলল যাও দোস্ত বাড়ি ফিরে যাও। গিয়ে গয়নার বাসােটা আবার খুলে দ্যাখাে।
বাড়ি ফিরে গয়নার বাসােটা খুলে ফেলল শিকারি। কিন্তু এ কী! যতটা গয়না বাসে ছিল এবারে তার দ্বিগুণ হিরেজহরতের গয়নায় বাসােটা যে ভরতি।
আবদাল্লা একদিন শিকারিকে বলল ভাইসাব এরপর যখনই তােমরা আমাদের বাড়িতে আসবে তখন আমরাই তােমাদের ঘরবাড়ি রক্ষা করব।
এক গাঁয়ের পাশে ছিল এক বন। ছােটো বন। সেই বনে থাকত একটা চকা আর একটা শেয়াল। তারা খুব বন্ধু। চকা হাঁসের মতাে পাখি। গাছে গাছে থাকে। শেয়াল থাকে মাটিতে। গাছের নীচে বসে তারা গল্প করে। দুজন এধার ওধার গিয়ে খাবার খেয়ে দুপুরের রােদে ও সন্ধেবেলা বিশ্রাম নেয়। গল্পগুজব করে। সুখে তাদের দিন কাটে।
চকা সাদাসিধে পাখি। সবসময় আনন্দে থাকে। খারাপ চিন্তা করে না। কারও ক্ষতি করে না। আর শেয়ালের খালি দুষ্টুবুদ্ধি। সবসময় ফন্দি করে। অন্যকে ঠকিয়ে কী করে ভালাে ভালাে জিনিস খাবে তার জন্য ভাবে।
শেয়াল বলল এমন কিছু করবে যাতে আমার হাসি পায়। বন্ধু হয়ে বন্ধুকে হাসাতে না পারলে আর ভাব ভালােবাসা কীসের।
চারজন চাষি সরু পথে সার দিয়ে চলেছে। একজনের পেছনে অন্যজন। তারা গল্প করছে। আর পথ হাঁটছে।
চকাকে কী করতে হবে শেয়াল বলে দিল। চকা ভালােমানুষ অতশত বােঝে না। শেয়ালের পরামর্শে চকা পেছনের চাষির মাথায় এক টুকরাে গরম কাঠ ফেলে দিল। চাষি ভয় পেয়ে হাত নেড়ে চকার ডানায় আঘাত করল। চকার খুব লাগল। চকা লাফ দিয়ে উড়তে যাবে পড়ল আর একজন চাষির মাথায়। চাষি হুমড়ি খেয়ে সামনের চাষির ওপরে পড়ল সেও পড়ল আর এক চাষির ওপরে। চারজনেই পড়ে গিয়ে রেগে গেল। এ ওর দোষ দেয় ঝগড়া বেধে গেল। ঝগড়া আর থামে না।
শেয়াল ঝােপে ঢুকে খুব হাসতে লাগল। শাবাশ বন্ধু বেশ কেমন মজা হল। চকা বন্ধুর কথায় এই কাজ করল কিন্তু মনে মনে রেগে। তার এ কাজ পছন্দ নয়। খুব খারাপ লাগল। কিন্তু হাজার হলেও বন্ধু তাে। কিছু বলল না। সেদিন শেয়াল চকাকে ভালােমন্দ খাওয়াল।
একটা ছােটো ছেলে আসছে। তার মাথায় একটা পুঁটলি। তাতে রয়েছে সবজি আর রুটি। বাবা মাঠে চাষ করছে ছেলে বাবার জন্য দুপুরের খাবার নিয়ে যাচ্ছে।
শেয়াল তাড়াতাড়ি বন্ধু চকাকে ডাকল। কী করতে হবে শিখিয়ে দিল। চকা বােকা কিছু বুঝে শেয়ালের কথামতাে কাজ করতে গেল।
ছেলেটি যে পথে আসছে কিছু দূরে রাস্তার ওপরে চকা শুয়ে পড়ল। ডানাদুটো দুপাশে ছড়িয়ে এমনভাবে উপুড় হয়ে পড়ে আছে যেন তার আঘাত লেগেছে। ডানাদুটো অল্প নড়ছে।
ছেলেটি কাছে এল। ভাবল পাখিটা আহত হয়ে পড়ে আছে। সবজি রুটির পুটলি পথে নামিয়ে এগিয়ে গেল। কাছে যেতেই চকা উড়ে গাছের ডালে বসল। ছেলে অবাক হয়ে সেই দিকে চেয়ে আছে।
চকা দেখল শেয়াল ঝােপ থেকে বেরিয়ে পুঁটলি নিয়ে ঝােপে ঢুকে খেতে লাগল। চকার চোখে জল এল। আহা। ছেলেটি কাদছে। তার বাবা সেই সকাল থেকে মাঠে কাজ করছে। কতই না খিদে পেয়েছে। তারও খাওয়া হবে না। চকা এবার খুব রেগে গেল। বুঝল বােকা পেয়ে শেয়াল তাকে যত আজেবাজে কাজ করাচ্ছে। একে কি বন্ধু বলে?
একদিন শেয়াল গিয়েছে দূরের বনে। শিকার ধরতে। চকা দেখে রাস্তা দিয়ে একটা কুকুর যাচ্ছে। তাকে সে ডেকে আনল। বাড়িতে যা ছিল পেট পুরে খাওয়াল। এরপরে কী করতে হবে বলে দিল। কুকুর একটা ঘন ঝােপের মধ্যে লুকিয়ে রইল। ওই তাে শেয়াল আসছে। মুখে একটা বুনাে মুরগি। গুহার কাছে আসতেই কুকুর চিৎকার করে তেড়ে গেল। শেয়াল মুখ থেকে মুরগি ফেলে পালাতে গেল। কুকুরের দাঁত এসে পড়ল শেয়ালের পেছনের পায়ে। তারপরে কামড়ে তাকে প্রায় আধমরা করে ফেলল। আর না। চকা মেরে ফেলতে মানা করেছে। শেয়াল শুয়ে শুয়ে আধমরা অবস্থায় কুঁই কুঁই করতে লাগল। নড়াচড়ার শক্তি নেই। বুনন মুরগিকে দাঁতে চেপে কুকুর যে পথে এসেছিল সেই পথে চলে গেল।
চকা উড়ে উড়ে অন্য বনে চলে গেল। এমন নিষ্ঠুর বন্ধুর কাছে আর সে থাকতে চায় ।
এক দেশে ছিল এক রাক্ষুসে কুমির। গ্রামের পাশে এক জলাশয়ে সে দাপিয়ে বেড়াত। বড়ো বড়াে রুই কাতলা গপাৎ গপাৎ গিলে খেত। পশুপাখিরা তার ভয়ে জলাশয়ের ধারেকাছে আসত না। এমনকি ছােটো ছেলেমেয়েরা তাে বটেই বড়ােরাও সেই জলাশয়ের জলে পা রাখত না। গ্রামবাসীদের কাছে সে হয়ে উঠেছিল সাক্ষাৎ যম।
একবার খুব খরা দেখা দিল। কাঠফাটা রােদ্র ছিটেফোঁটা বৃষ্টির দেখা নেই। দিনের পর দিন এমন চলতে চলতে জলাশয়ের জল শুকিয়ে যেতে লাগল। একদিন সব জল শুকিয়ে মাটি ফুটিফাটা হল। কুমির পথের ধারে মড়ার মতাে শুয়ে থাকে। দিবারাত্র তার কান্নাভেজা গলা শােনা যায় জল একটু জল ।
ওর এই করুণ অবস্থা দেখে গ্রামের লােকরা বেশ খুশিই হল। দূরে দাঁড়িয়ে তারা মজা দেখত বাচ্চারা হাততালি দিয়ে হাসাহাসি করত। কুমির মিনতি করে বলত ওহে গ্রামের দয়ালু মানুষেরা তােমরা আমার কষ্ট দেখে হাসছ? তােমাদের একটু দয়ামায়া নেই? এই গরমে জল বিনা আমি মরতে বসেছি দোহাই তােমাদের আমি আর তােমাদের ধরে খাব না আমাকে একটা নতুন দিঘির খোঁজ দাও দয়া করাে।
না না পাগল নাকি আমরা? একসুরে বলে উঠল সবাই বরং আমরা বেজায় খুশি তােমার এই দশা দেখে। যখন আমাদের গােরু বাছুর হাঁস মুরগি এমনকি ছােটো ছেলেপুলেদের ধরে জলের নীচে নিয়ে গিয়েছ তখন একথা মনে ছিল না? গুড বাই কুমিরভায়া তােমাকে কোনওভাবেই সাহায্য করতে পারব না।
একথা বলে গ্রামের মানুষেরা নিশ্চিন্ত হয়ে যে যার কাজে চলে গেল।
কুমির আর কী করবে চুপচাপ শুয়ে রইল। একটু পরে দুপুর রােদে ঘেমেনেয়ে এক বুড়ােমানুষ সেই পথ দিয়ে যেতে যেতে নিরীহ কুমিরকে দেখে থমকে দাঁড়াল।
কুমির কাতর হয়ে বলল ওহে দরবেশ বাবা আমাকে রক্ষা করুন আমি যে আর থাকতে পারছি না। তেষ্টায় বুক ফেটে যাচ্ছে। পেটে দানাপানি পড়েনি অনেকদিন। আমাকে যদি আপনি একটা নতুন দিঘির সন্ধান দিতে পারেন তাে প্রাণটা বাঁচে। এমন একটা ভালাে কাজ করলে আপনার মঙ্গল হবে।
কুমিরের কথা শুনে বুড়াে বলল না বাপু তােমায় বিশ্বাস নেই। যেমন কর্ম তেমন ফল তােমাকে ভােগ করতে তাে হবেই ভায়া। কুমির অনুনয় বিনয় করে কান্নাকাটি জুড়ে দিল। হাতজোড় করে বলল আর আমি গােরুবাছুর ধরব না ছেলেমেয়েরা জলে চান করতে নামলেও কিছু করব না ওদের পিঠে নিয়ে সাঁতার কাটব এই আমার বাবার দিব্যি দিলাম। বুড়াের দয়ার শরীর কান্নাকাটি করতে দেখলে মন গলে যায়। সে বলল বেশ বেশ এবার কান্না থামাও আমার পিছন পিছন এসাে আমি তােমাকে একটা ঝিলে নিয়ে যাব যেখানকার জল কোনও দিন শুকোবে না।
বুড়াের পিছনে পিছনে কুমির চলতে চলতে একটা বেশ বড়ােসডাে দিঘির পাড়ে পৌঁছে গেল। কাছেই এমন একটা জলাশয় আছে কুমির জানত না। আনন্দে সে প্রায় চিৎকার করতে যাচ্ছিল কোনও মতে নিজেকে সামলে সে ধীরে ধীরে দিঘির জলে নেমে পড়ল। আঃ কী ঠান্ডা জল। কয়েকটা ডুব দিয়ে শরীরটা জুড়ােল ভুস করে ভেসে উঠে বুড়ােকে বলল
দরবেশ বাবা জলে নেমে একটু মুখ হাত ধুয়ে নিন ভালাে লাগবে।
কুমিরের কথায় বুড়াে খুশি হল। তাই তাে গরমে বড্ড কষ্ট হচ্ছে একটু ঘাড়ে পিঠে জল দিয়ে হাত মুখ ধুয়ে নিলে মন্দ হয় না। বুড়াে যে ই জলে পা দিয়েছে অমনি দুষ্টু কুমির এক থাবা দিয়ে তার পা জড়িয়ে ধরল।
এ কী এ কী কী করছ কুমিরভায়া ছিঃ পায়ে হাত দেয় না। অবাক হয়ে বুড়াে বলল।
সে কী? বলল কুমির জলে নেমে আমার শরীরটা ঠান্ডা হল অনেকদিন পেটে কিছু পড়েনি বাগে পেয়ে আপনাকে ছেড়ে দিই কী করে? আপনাকে দিয়ে দারুণ একটা ভূরিভােজ হবে
তুমি একটা ভয়ংকর বাজে লােক অকৃতজ্ঞ জংলি । এভাবেই কি তুমি আমার উপকারের প্রতিদান দিতে চাও?
কুমির কোনও কথা বলল না শুধু চকচকে লােভী চোখে বুড়াের দিকে তাকিয়ে থাকল। দূরে শেয়ালকে আসতে দেখে সে বলল বেশ ওই যে শেয়ালপণ্ডিত আসছেন তিনি যদি তােমার কথায় সায় দেন তবে আমি আর আপত্তি করব না।
কুমির ভাবল খাদ্য ধরেছি আমি শেয়াল নিশ্চয় তাকে ছেড়ে দিতে বলবে না। কুমির বলল বেশ তাই হবে ডাকো তােমার পণ্ডিতকে।
ততক্ষণে শেয়াল সেখানে এসেছে। বুড়াের মুখে সব কথা শুনে শেয়াল বুঝেছে কুমির বড়ােই অন্যায় করতে চলেছে। তাই সে মাথা নাড়িয়ে বিজ্ঞের মতাে বলল সবাই জানে আমি কাজি হিসেবে খুবই নিরপেক্ষ। তবে রায় দেবার আগে আমাকে সব দিক খতিয়ে দেখতে হবে। সেজন্য কোন্ জায়গা থেকে তুমি কুমিরকে এখানে নিয়ে এসেছ তাও নিজের চোখে দেখা দরকার।
শেয়ালের কথা কুমিরের খুব মনে ধরেছে। সে বুড়াের পা ছেড়ে ডাঙায় উঠে এল। তারপর ওরা তিনজনে ফিরে গেল শুকিয়ে ফুটিফাটা জলাশয়ের কাছে।
শেয়াল বলল এবার আমাকে সঠিক জায়গাটা দেখাও যেখানে তুমি কুমিরকে প্রথম দেখেছিলে।
কুমির বলল আমি নিজে সেখানে গিয়ে দেখাচ্ছি। এই বলে কুমির জলাশয়ের ধারে পৌছে বলল ঠিক এইখানে।
শেয়াল বলল এবার আমি সব দিক ভেবে বিচার করে আমার হুকুম জানাব।
কুমিরের জিভে তখন জল এসে গেছে সে লােভী চোখদুটো মেলে বুড়াের শরীর দেখতে লেগেছে।
শেয়াল বুড়াের কানে কানে ফিস ফিস করে বলল জনাব তুমি আস্ত একটা আকাট মূর্খ কীসের জন্য তুমি একটা রাক্ষুসে ধূর্ত কুমিরকে সাহায্য করতে গেলে? যদি বাঁচতে চাও তাে তুমি উত্তর দিকে দৌড় লাগাও আর আমি দক্ষিণে ।
কথা শেষ না করেই শেয়ালভায়া নিমেষে চোখের বাইরে চলে গেল। আর বুড়াে মানুষটা? সে হন হন করে হাঁটতে হাঁটতে দৌড়ােত দৌড়ােতে গ্রামের সীমানা পেরিয়ে অদৃশ্য হয়ে গেল।
কুমির নিজেকে খুব চালাক চতুর মনে করে এভাবে তাকে বােকা বানিয়ে দিয়েছে পাজি শেয়ালটা? সে নিজের মনে বলল আমি তাে ওই দিঘিতে পথ চিনে ফিরে যেতে পারব। একদিন না একদিন শয়তান শেয়ালটাকে বাগে পেয়ে যাব। তখন ওকে উচিত শিক্ষা দিতে হবে। দুপুর গড়িয়ে সন্ধে নেমেছে। কুমির ততক্ষণে হামাগুড়ি দিতে দিতে দিঘির ধারে এসেছে। দিঘির চারধারে বড়াে বড়াে গাছপালা আকাশে মাথা তুলে দাঁড়িয়ে। তাদের মােটাসােটা শিকড়বাকড় জলের ভিতর নরম মাটিতে আশ্রয় নিয়েছে। সেখানে কুমির বাসা বানিয়ে সুখেই দিন কাটাতে লাগল। শিকড়বাকড়ের সঙ্গে সেখানে সে এমনভাবে মিশে থাকে যে ডাঙা থেকে তাকে দেখা যায় না।
একদিন অবশেষে শেয়াল এসেছে দিঘির ধারে। জলে ডুবে থাকা গাছের গুঁড়ির ওপর দাঁড়িয়ে যেই সে একটা কাঁকড়া ধরতে গিয়েছে অমনি কুমির তার পা ধরে ফেলেছে। ধূর্ত শেয়াল তখনই বুঝতে পারল কুমির তাকে ধরেছে। সে হেসে বলে উঠল হায় রে বােকা কুমির নিজেকে কি খুব চালাক ভেবেছ তুমি? আমার পা ভেবে একটা গাছের শেকড় ধরলে শেষে?
তাই তাে সে কী না শেয়ালের পা না ধরে একটা শেকড় আঁকড়ে ধরেছে? তখনই সে তার মুঠো আলগা করল আর দেরি না করে শেয়াল এক লাফে ডাঙায়।
আবার শেয়াল কুমিরকে বােকা বানাল ? কুমির আর কী করে শুধু ভাবছে কীভাবে শেয়ালকে জব্দ করা যায়। একটা উপায় খুঁজে বের করতেই হবে তাকে।
হঠাৎ তার চোখে পড়ল এক রাশ পাকা ফল জলে ভাসছে। এই ফল শেয়ালের খুব প্রিয়। শেয়াল নিশ্চয় আবার আসবে এই ফলের লােভে। একদিন রাত্রে কুমির ফলগুলাে জড়াে করে একটা ঢিবি বানাল। তার ভিতর সে লুকিয়ে রইল। কিছুক্ষণ পরে শেয়াল ঘুরতে ঘুরতে সেখানে এসেছে। এতগুলাে পাকা ফল একসঙ্গে দেখে শেয়ালের জিভে জল এল। চোখ আনন্দে চকচক করে উঠল। খুব সাবধানে এগােতে গিয়ে শেয়াল দেখল জলে ভাসছে দুটি চোখ চাঁদের আলাে পড়ে ঝকমক করছে। ওদুটি চোখ নিশ্চয় কুমিরের। সে মুচকি হেসে বলল ওহে ফন্দিবাজ কুমির আমি তােমাকে চিনতে পেরেছি। বিদায় বন্ধু। বলেই সে ছুটে পালাল।
কুমির বুঝল এভাবে শেয়ালকে ঠকানাে যাবে না। সে মনে মনে বলল শেয়ালটা খুবই চতুর। সহজে ওকে বাগে আনা যাবে না। অন্য কোনও একজনকে দিয়ে ফঁদ পাততে হবে।
একদিন এক চাষাভুষাে লােককে যেতে দেখে কুমির নরম নরম গলায় বলল তােমাকে আমি অনেক সােনাদানা দেব বছরের পর বছর কত মানুষ আল্লার নামে দিঘির জলে সােনার গয়না হিরের নেকলেস বিসর্জন দিয়ে আসছে। তার কিছু তােমাকে আমি উপহার দেব যদি তুমি শেয়ালব্যাটাকে ধরে দিতে পার। চাষাভুষাে লােকটা ভাবল বাঃ এত সহজেই বড়ােলােক হওয়া যায়। আনন্দে হাততালি দিতে যাচ্ছিল নিজেকে সামলে নিয়ে সে বলল এ আর এমন কী কঠিন কাজ। আমি এখনই যাচ্ছি শেয়ালকে ধরে আনতে।
একথা বলে চাষি সেই রাত্রেই চলে গেল জঙ্গলের ধারে যেখানে শেয়াল থাকে। তারপর মড়ার মতাে নিথর শুয়ে রইল সেখানে।
ঘঘারাফেরা করতে করতে শেয়াল এসেছে। একটা লােককে ওভাবে পড়ে থাকতে দেখে সে খুশি হল খুব ভাবল আহা বেশ কয়েকদিনের খাবারের জোগাড় হয়ে গেল দেখছি। আবার হঠাৎ মনে সন্দেহ উঁকি দিল এটা আবার কুমিরের নতুন কোনাে ফন্দি নয় তাে। তাই সে বুদ্ধি করে বলল আরে একটা জ্যান্ত মানুষ এভাবে পড়ে আছে কেন? এটা সত্যি সত্যি একটা মড়ামানুষ হলে তাে ওর পা নড়ত।
শেয়াল কৌশল করে তাড়াতাড়ি এমন ভাবে কথাগুলাে বলল যে চাষাভুষাে লােকটা ভাবার সময় পেল না। সে মরে গেছে এটা প্রমাণ করতে বােকা লােকটা তার পা দুটো নাড়তে লাগল।
শেয়াল তখন মজা পেয়েছে খুব হেসে বলল বাঃ চমৎকার আমাকে বন্দি করবার আর একটা ফন্দি মাঠে মারা গেল দেখছি। বিদায়। বলেই সে দৌড়ে জঙ্গলে ঢুকে গেল। চাষাভুষাে লােকটা আর কী করবে গা হাত পা ঝাড়া দিয়ে বাড়ির পথ ধরল। যেতে যেতে ভাবল শেয়ালটার দারুণ বুদ্ধি ওকে সহজে জব্দ করা যাবে না। একটা নতুন কোনাে উপায় বের করতে হবে।
বাড়িতে এসে ভাবতে ভাবতে সে একটা উপায় খুঁজে পেয়েছে। মােম দিয়ে একটা পুতুল তৈরি করল। বনের ধারে গিয়ে একটা গর্ত খুঁড়ল সেখানে পুতুলটা রেখে লতাপাতা দিয়ে গর্তটা ঢেকে দিল। তারপর লােকটা একটা গাছের আড়ালে লুকিয়ে অপেক্ষা করতে থাকল। প্রতিদিনের মতাে আজও সন্ধ্যা নেমে এলে শেয়াল খাবারের খোঁজে বন থেকে বেরিয়ে এসেছে। গর্তের দিকে চোখ পড়তেই সে ভাবল সদ্য কেউ কিছু একটা মড়া পুঁতে রেখেছে।
দেখি ভােজটা কেমন হয়। শেয়াল তার সামনের দুটি পা দিয়ে গর্তের উপর আঁচড়াতে লেগেছে হঠাৎ তার একটা থাবা মােমের পুতুলের গায়ে আটকে গেছে। শত চেষ্টা করেও পাটা ছাড়াতে পারল না। বরং তার চারটে পা জড়িয়ে গেল মােমের পুতুলে।
তখনই গাছের আড়াল থেকে বেরিয়ে এল চাষাভুষাে লােকটা। খুশি খুশি মুখ চোখে উজ্জ্বল আলাে তার। বলল সে অবশেষে তােমাকে আমি বন্দি করতে পেরেছি হে মূর্খ শেয়াল নিজেকে খুব বুদ্ধিমান চালাক চতুর ভাব
শেয়াল জানে এখন আর চেষ্টা করে কোনও লাভ হবে না চিৎকার চ্যাঁচামেচি তেও বিশেষ সুবিধা হবে না। তাই সে বলল তুমি নিশ্চয় জানাে যে আমি শেয়ালদের বাদশা। এখনই আমি হুক্কাহুয়া হাঁক দিলে বনের যত শেয়াল আছে সকলে এখানে হাজির হয়ে তােমাকে ছিড়েখুঁড়ে ফেলবে। তুমি কি তাই চাও?
আরে রেগে যাচ্ছ কেন ভায়া আমাকে কী করতে হবে সেটা তাে বললে না।
এখনই যাও নিয়ে এসাে তেল আমার সারা গায়ে তা মাখিয়ে দেবে। সঙ্গে আনবে একটা মােরগ একটু দূরে ছােট্ট গাছের গুঁড়িতে সেটাকে বেঁধে রাখবে। সঙ্গে করে আরও আনবে দুজন লােককে। আমার দুধারে দুটি কুড়ল নিয়ে তারা দাঁড়িয়ে থাকবে। কেন জান? আমি পালাতে চেষ্টা করলে ওরা আমাকে টুকরাে টুকরাে করে কেটে ফেলবে।
শেয়ালের কথামতাে আয়ােজন শেষ করে চাষাভুষাে লােকটা তেলের পাত্র নিয়ে বসল। শেয়ালের সারা গায়ে ভালাে করে তেল মাখিয়ে জবজবে ভিজিয়ে দিল। তবে শেয়ালের তেলে ভেজানাে ডান পাটা তার বাঁ হাত দিয়ে ধরে রাখতে ভুল করল না। সুযােগ বুঝে নিরীহ শেয়াল পালটে গেল ধূর্ত শেয়ালে। হঠাৎই সে এক লাফে চাষাভুষাে লােকটার হাত ছাড়িয়ে দুই পাহারাদারের পায়ের ফাক দিয়ে পিছলে পালিয়ে গেল। ওরা কুড়ুল দিয়ে নিজেদের পায়েই কোপ বসিয়ে দিয়েছে।
শেয়াল পিছন দিকে না তাকিয়ে গাছে বাঁধা মােরগটাকে মুখে করে নিয়ে চলে গেল বনের ভিতরে! আজ দিনটা বেশ ভালাে কাটল শেয়ালের।
অনেককাল আগেকার কথা। সেইসময় এমন একটা দেশ ছিল যে দেশে ছিল অসংখ্য ইঁদুর। শয়ে শয়ে হাজারে হাজারে লাখাে লাখাে কোটি কোটি ইদুর বাস করত সেই দেশে। ওই দেশে খাদ্যশস্য শাক সবজি আনাজপাতির ফলন খুব ভালাে। সেকারণে মানুষ ও ইঁদুর কারাের খাবারের কোনও অভাব ছিল না আজও নেই। কিন্তু সবদিন তাে সমান যায় না! একবার হল কী সে বছর ফসলের ফলন ভালাে হল
। মানুষের খাদ্যে টানাটানি পড়ার আশঙ্কা দেখা দিল। চাষিরা খুব যত্ন করে সব ফসল তুলে নিয়ে গেল যে যার বাড়িতে। অন্য বছর মাঠে ঘাটে খেতে খামারে কিছু কিছু খাদ্যশস্য ও আনাজপাতি পড়ে থাকত। আর ইঁদুররা দলে দলে সেইসব খাবার সংগ্রহ করে রাখত শীত ও বর্ষার মরশুমের জন্য। কিন্তু এবছর সেসব হল না। ইঁদুরদের তাে মাথায় হাত! অবশেষে সে দেশের সমস্ত ইঁদুর একজোট হয়ে গেল তাদের রাজার কাছে। ইদুরদের রাজা বলল ভয় নেই প্রয়ােজনে আমি এই দেশের মানুষ রাজার কাছে যাব। শুনেছি রাজামশাই খুব ভালােমানুষ।
যে কথা সেই কাজ। ইঁদুরদের রাজা একটা শুভদিন দেখে ভালােমতাে সাজগােজ করে মাথায় রঙিন পাগড়ি বেঁধে চলল রাজবাড়িতে। রাজাকে উপহার দেওয়ার জন্য একটুকরাে রেশমি কাপড় নিল এটাই এদেশের নিয়ম।
রাজপ্রাসাদের প্রহরী ইদুরকে এমন সাজগােজ করে আসতে দেখে অবাক হয়ে জিজ্ঞাসা করল কোথায় যাবে?
ইঁদুরদের রাজা উত্তর দিল আমি ইঁদুরদের রাজা মানুষ রাজার সঙ্গে দেখা করতে চাই।
ইঁদুর রাজের কথায় প্রহরী অবাক হল! প্রহরী খবর পাঠাল রাজদরবারে। ইঁদুররাজের আগমনের খবর পেয়ে রাজামশাই তাকে ভিতরে আসার অনুমতি দিলেন।
রাজদরবারে ঢুকে ইদুরদের রাজা প্রথমে একটু ভয় পেয়ে থমকে গেল। রাজা বসে আছেন সােনার সিংহাসনে। দু পাশে ও সামনে মন্ত্রী সেনাপতি পণ্ডিত ও গণমান্য সভাসদরা বসে আছেন। ইদুর রাজ দেশের রাজাকে নমস্কার জানিয়ে একটুকরাে রেশমি কাপড় উপহার দিল। ইদুর রাজের ব্যবহারে রাজা এবং রাজসভার সবাই খুব খুশি!
রাজামশাই জিজ্ঞাসা করলেন ইঁদুর রাজ কী কারণে আমার কাছে এসেছ?
ইঁদুর রাজ বিনীতভাবে উত্তর দিল মহারাজ এবছর ভালাে ফসল হয়নি। শাক সবজি আনাজপাতির ফলনও ভালাে হয়নি। আপনারা মানুষেরা সবকিছু খুব যত্ন করে যে যার খাবার মজুত করেছেন। কিন্তু আমরা ইঁদুরেরা কোথায় যাব? বর্ষা ও শীতের মরশুমে আমরা
খেয়ে মারা যাব। আপনাকে এর একটা বিহিত করার জন্য প্রার্থনা জানাই। আমরা আগামী বছর ফসলের মরশুমে সুদে আসলে সব শােধ করে দেব। আমরা আপনার এই উপকারের কথা চিরদিন মনে রাখব।
ইদুর রাজের সব কথা শুনে রাজামশাই একটু হাসলেন। রাজামশাই বললেন ঠিক আছে আমার ভাণ্ডারে অনেক বার্লি গাছের মূল আছে। এক গােলা বার্লি তােমাদের জন্য বরাদ্দ করলাম। কিন্তু তােমরা এত বার্লি নিয়ে যাবে কেমন করে?
ইদুর রাজ বলল সে আমাদের ব্যাপার। আমরা সব ঠিকঠাক নিয়ে যাব। আমাদের অভাবের সময় আপনার এই সাহায্য চিরদিন মনে থাকবে ধন্যবাদ।
রাজামশাইয়ের আদেশ পেয়েই ইঁদুর রাজ ইঁদুর প্রজাদের হুকুম করল রাজার গােলা থেকে বার্লি আনার জন্য। ইঁদুর রাজের আদেশে হাজার হাজার লাখ লাখ কোটি কোটি ইঁদুর এক রাতের মধ্যে সব বার্লি নিয়ে এসে নিজেদের বাসায় রেখে দিল। শীত ও বর্ষার মরশুমে খাবারের চিন্তা রইল না ইদুরদের।
পরের বছর ফসলের মরশুমে ভালাে ফসল হল সে দেশে। ইঁদুর রাজ কথামতাে সুদে আসলে সব বার্লি শােধ করে দিল মানুষ রাজাকে।
তারপর হল কী এক প্রতিবেশী দেশের রাজা এই দেশকে দখল করার জন্য আক্রমণ করল। দু দেশের মধ্যে একটা ছােট্ট নদী। নদীর ওপারে তারা অনেক সৈন্যসামন্ত নিয়ে তাবু ফেলল। এপারের রাজামশাই পড়লেন মহাবিপদে। কেননা ওপারের রাজার অনেক বেশি সৈন্য অনেক বেশি তিরধনুক অনেক বেশি অস্ত্রশস্ত্র।
রাজামশাইয়ের চিন্তায় ঘুম হচ্ছে না। তিনি ঠিকমতাে খাওয়া দাওয়া করছেন না। কী করবেন বা করবেন না তা ঠিক করতে পারছেন না এমন সময় এগিয়ে এল ইঁদুরদের রাজা। ইদুর রাজ বলল রাজামশাই আমাদের একবার সুযােগ দিন। আমরাও যুদ্ধ করব এই যুদ্ধে আপনার জয় নিশ্চিত। ইঁদুর রাজের কথা শুনে এমন বিপদের দিনেও রাজামশাই হেসে ফেললেন। বললেন তাই কি কখনাে হয়? ওদের হাতে এত অস্ত্র এত সৈন্য এত খাদ্য তােমরা পারবে কেন?
ইঁদুর রাজ বলল মহারাজ আমাদের একটা সুযােগ দিয়ে দেখুন। প্রথমে আমরা আমাদের ক্ষমতা দেখাব তারপর আপনার সৈন্যরা খুব সহজেই ওদের হারিয়ে দেবে! তবে আমাদের একটা শর্ত আছে।
কী শর্ত? এই যুদ্ধে জয়লাভ করার পর এই রাজ্যে যাতে কেউ বিড়াল না পােষে তার ব্যবস্থা করতে হবে। দ্বিতীয়ত নদীর পাড় পাথর দিয়ে উঁচু করে বেঁধে দিতে হবে। তাহলে বানের জল আমাদের বাসাগুলাে ডুবিয়ে দিতে পারবে না খেতের ফসলও নষ্ট হবে না।
রাজামশাই ইঁদুর রাজের শর্ত মেনে নিলেন। কথা দিলেন যুদ্ধে জয়লাভ করলে এদেশের বিড়ালের সংখ্যা কমিয়ে দেওয়া হবে এবং নদীর বাঁধ উঁচু ও শক্ত করা হবে।
এবার ইঁদুর রাজ বলল আমার দু হাজার হালকা লাঠি দরকার। লাঠিগুলাে লম্বায় যেন ফুট দুয়েকের বেশি না হয়। আর ওগুলাে রেখে আসতে হবে নদীর ধারে।
রাজামশাইয়ের কথামতাে দু হাজার লাঠি রেখে আসা হল নদীর ধারে। ইঁদুর রাজার আদেশে দেশের সব ইদুর সেই রাতে জড়াে হল সেখানে। নদীর ওপারে শত্রুসৈন্যরা তখন তাবুর ভিতরে। সাহসী ইদুররা লাঠিগুলাে নৌকোর মতাে ভাসিয়ে দিল নদীর জলে। আর সেই লাঠির নৌকোয় ভাসতে ভাসতে প্রায় দশ পনেরাে হাজার কী তারও বেশি উঁদুর চলে গেল ওপারে শত্রুসৈন্যের শিবিরে তাঁবুর ভিতরে। তখন শত্রুসৈন্যরা খাওয়া দাওয়া সেরে গভীর ঘুমে অচেতন। একদল ইঁদুর ধনুকের ছিলাগুলাে কেটে দিল অন্যেরা খাদ্যভাণ্ডারের খাবারগুলাে নদীর জলে ভাসিয়ে দিতে শুরু করল একদল ইঁদুর বন্দুকের কার্তুজগুলাে নিয়ে গেল আগুন জালানাের সাজসরঞ্জামগুলাে জলে ফেলে দিল পানীয় জলের জালাগুলাে ফুটো করে দিল বাকিরা ভােরের দিকে তাঁবুর কাপড়গুলাে ফুটো করে দিল তাঁবুর দড়ি কেটে দিল। তারপর ভােরের আলাে ফুটে ওঠার আগেই লাঠির ভেলায় চড়ে ফিরে এল নিজেদের দেশে।
ব্যাস! সকাল হতেই গােলযােগ বেঁধে গেল শত্রুশিবিরে। একে অপরকে দোষ দিচ্ছে। নিজেদের মধ্যে প্রথমে ঝগড়াঝাটি তারপর মারপিট লেগে গেল।
এমন এক সুযােগের অপেক্ষায় ছিলেন এপারের রাজামশাই। তিনি সেনাপতিকে নিয়ে ঝাপিয়ে পড়লেন শত্রুদের উপর। দিশেহারা শত্রুসৈন্যরা ছত্রভঙ্গ হয়ে যে যেদিকে পারল পালিয়ে গেল। আর তাদের রাজা? সেও পালিয়ে গেল নিজের রাজ্যে। যুদ্ধে জয়লাভ করলেন এপারের রাজামশাই। ইঁদুর রাজের বুদ্ধি ও ইদুর সৈন্যদের কাজে ভীষণ খুশি হলেন রাজামশাই। তিনি হুকুম দিলেন আজ থেকে আমার রাজ্যে ইঁদুররা নিরাপদে থাকবে। কোনও গৃহস্থের বিড়াল যেন ইদুরদের বিরক্ত না করে।
রাজামশাইয়ের আদেশে নদীর বাঁধ উঁচু করা হল পাথর দিয়ে বাঁধানাে হল। শুধু তাই নয় ইঁদুর রাজের পরামর্শে ইঁদুরসহ বনের পশু ও পাখিরা সবাই এখন রাজার বন্ধু হয়ে গেল। রাজার বিপদে আপদে তারা রাজার পাশে দাঁড়ায়। এই না দেখে পাশের দেশের সেই দুই রাজা ভালাে রাজামশাইয়ের সঙ্গে বন্ধুত্ব করল। এখন দুই দেশের মধ্যে কোনও হিংসা
নেই যুদ্ধ নেই। সবাই মিলে মিশে বেশ সুখে শান্তিতে আছে।
এক ছিল নেংটি ইঁদুর। ভারী চটপটে আর ছটফটে সে। শুধু কি তাই?
না না। হাবেভাবে খুউব বাউন্ডুলে। তাকে নিয়ে মা নেংটি হিমশিম খায়। বাবা নেংটি হিমশিম খায়। সেদিকে নেংটির কোনাে খেয়াল নেই। তার ভীষণ দেখার ইচ্ছে পৃথিবীটা দেখতে কেমন। যেই না ভাের হওয়া অমনি শুরু তার ছটফটানি। সুযােগ পেলেই বাসা থেকে উধাও। কখনও ভাবে পুবের পাহাড়ের দিকে যাবে। কখনও ভাবে পশ্চিমে যাবে। মার কাছে শােনা দক্ষিণ দিকে নদী আছে।
ছােটো ছােটো পায়ে দৌড়ে হঠাৎ ফিরে আসে নেংটি। বেলা বাড়ে। সকাল গড়িয়ে দুপুর। দুপুর গড়িয়ে বিকেল। যাওয়া আর হয়ে ওঠে না।
কখনও মা খুঁজে বেড়ায়। নেংটি তখন বাসায় নেই। বাবা ছােটাছুটি শুরু করে। হঠাৎ ই ফিরে এসে সবাইকে চমকে দেয়।
মা নিশ্চিন্ত হয়ে কাছে ডাকে। কী রে কোথায় ছিলি এতক্ষণ?
ভারী গলায় বাবা বলে কোথায় যাওয়া হয়েছিল? নেংটির মুখে কোনাে কথা নেই। চুপচাপ বাসায় বসে থাকে আর ভাবে।
এক দিন। দুই দিন। তিন দিন। এমনি করে দিন কাটে। মনে মনে ঠিক করে বেরিয়ে পড়লে কেমন হয়। নিজেই দেখতে গেলে হয় পৃথিবীটা কেমন। না। থাক। আবার ভাবে নেংটি। আগেভাগে জেনে নেওয়া ভালাে। পথে যাকে দেখে তাকেই জিগ্যেস করে পৃথিবীটা দেখতে কেমন। জান?
নেংটির কথা শুনে কেউ ভুরু কেঁচকায়। মুখ বেঁকিয়ে কেউ কেউ আবার ফিরে যায়। কিছুই জানা হয় না।
গােটাদিন ঘােরাঘুরির পর মা বাসায় ফেরে।
পৃথিবীটা দেখতে কেমন। মার কাছে জানতে চায় নেংটি। নেংটির কথা শুনে মা অবাক। ঘাবড়ে গিয়ে গাছের ফোঁকরের বাসা থেকে পড়ে যায় যায় অবস্থা। নিজেকে খানিকটা সামলে ঘুমােত যাবার আগে মা বলল কেমন আবার। এই ধর না চ্যাপটা মতাে বড়ােসড়াে একটা জায়গা।
বাবা এখনও ঘুমােয়নি। তড়াক করে লাফিয়ে উঠে বলে না না। ওসব বাজে কথা। পৃথিবীটা আসলে একটা চৌকোমতাে জায়গা।
মা বলে না না পৃথিবী মােটেই চৌকো নয়। ওটা চ্যাপটামতন। বাবা বলে হতেই পারে না। পৃথিবী একেবারে চৌকো।
এই করে গােটা রাতটাই পার। দুজনের দুই মত। নেংটির মাথা বনবন করে ঘুরতে থাকে। গােটারাত চোখে ঘুম নেই। মন খারাপ হয়ে গেল নেংটির। যার কাছে জানতে চায় সে নতুন কিছু বলে। কেউই একমত হতে পারে না। নেংটির হল বড়াে জ্বালা।
একদিন ঘুরেফিরে বাসায় ফিরতে সন্ধে হয়ে গেল নেংটির। একটু আধটু ভয় করছিল যে তা নয়। কিন্তু ছেড়ে দেবার পাত্র নয় নেংটি। তাকে জানতেই হবে পৃথিবীটা কেমন দেখতে।
হঠাৎ দেখে বটগাছের ডালে এক বুড়ো প্যাঁচা বসে। নেংটি এগিয়ে গেল তার কাছে। মুখটা উঁচু করে চিচি শব্দে নেংটি জানতে চাইল তুমি তাে অনেক কিছুই জানাে। ওহে প্যাঁচামশাই আমাকে বলতে পারাে পৃথিবীটা কেমন দেখতে?
প্যাঁচা তখন চোখদুটো বুজে বসা। নেংটির প্রশ্ন শুনে আরও খানিকটা গম্ভীর হয়ে গেল। তারপর সবজান্তার মতাে বলল এটাও জান না। পৃথিবীটা দেখতে অনেকটাই গােলমতাে।
উত্তরটা বেশ পছন্দ হয়েছে নেংটির। খুশিতে লাফাতে লাফাতে ফিরে আসে বাসায়। তারপর গােটারাত একটার পর আর একটা স্বপ্ন দেখে নেংটি। বারবার চোখের পাতায় পৃথিবীর ছবিটা ভেসে ওঠে। গােলমতন।
চোখে ঘুম নেই। রাত ফুরিয়ে এল বলে। নেংটির সে কী ছটফটানি। এবার নিজের চোখে
ব্যাপারটা দেখতে হবে। সত্যি পৃথিবী গােল কি না।
যেই না ভাের হওয়া সূর্য তখন সবে উঠব উঠব করছে। গাছপালা বনবাদাড় পেরিয়ে পাহাড়ের মাথায় একটু আধটু আলাে। আর অপেক্ষা করতে নারাজ নেংটি। বাসায় সবাইকে বিদায় জানিয়ে বেরিয়ে পড়ল।
লাফাতে লাফাতে চলল নেংটি। কোথায় যাবে। ভাবতে ভাবতে এক পা দু পা করে এগােয়। খুউব বেশি দূর তখনও যায়নি। সামনেই চোখে পড়ল বেড়া দিয়ে ঘেরা বাগান। এদিক সেদিক দেখে একটা ছােট্ট ফোকর দিয়ে টুক করে ঢুকে পড়ল বাগানে। বাগানে ঢুকেই চটপটে ছটফটে নেংটি অবাক। বাব্বা! এ যে সবজিবাগান। কত্তো বড়।
একছুটে এক্কেবারে বাগানের মধ্যিখানে। চারপাশ ভালাে করে দেখে নিয়ে কুটকুট করে ছােটোছােটো দাঁতে বাঁধাকপি খেতে শুরু করল। একটু করে খায় আর চারপাশ দেখে। চারপাশ দেখে নিয়ে আবার কুটকুট করে খায়।
হঠাৎ নেংটির নজরে পড়ল একটা বড়ােসড়াে গােল কুমড়াে। বাঁধাকপিখেতের পাশেই ছিল সেটা। দেখামাত্রই কিচকিচ শব্দ করে কথা বলতে বলতে আনন্দে লাফাতে শুরু করল নেংটি।
বাঁধাকপির ওপর লাফায় আর বলে ওটাই পৃথিবী। বুড়াে প্যাঁচা ঠিকই বলেছে।
আর খেয়ে কাজ নেই। চটপটের ছটফটানি আরও বেড়ে গেল। সেই কবে থেকে বসে আছে পৃথিবীটা দেখবে বলে।
বাঁধাকপির ওপর বসে বসে ছােট্ট ছােট্ট পা বাড়িয়ে দেয় নেংটি। ছােট্ট পায়ে নাগাল পাবে কেন। কুমড়ােটা যে একটু দূরে।
নেংটির মন খারাপ হয়ে গেল। হাতের কাছে পেয়েও পৃথিবীর নাগাল পাবে তার জো নেই। তবে তাে
তবে তাে কী হল আবার? কী আর হবে। নেংটি মনে মনে ভাবতে শুরু করে। তবে তাে পৃথিবী খুব কঠিন জায়গা।
কচি কচি বাঁধাকপির পাতাগুলাে খেতে আর ইচ্ছে করে না। চটপটের ছটফটানি সব শেষ। বাঁধাকপির ওপর থেকে নেমে চুপচাপ বসে থাকে। কুমড়ােটার কাছে এসে বসে। সত্যি দেখলেই চোখ জুড়িয়ে যায়।
যেমনি বড়ােসড়াে দেখতে তেমনি তার রূপের বাহার। একেবারে স্বপ্নের পৃথিবী। বাগানজুড়ে ঝলমল করছে রােদ। আকাশটা কেমন নীলচেমতন। ইশ কী মিষ্টিমতন। বাঁধাকপির একটা বড়ােসড়াে পাতার ছায়ায় বসে বসে নেংটি কত কী ভাবে। ভাবতে ভাবতে ছােট্ট পুঁতির মতাে চোখদুটো বুজে আসে তার।
তারমানে ঘুম এল আর কি।
নেংটি ঝটপট করে গা ঝাড়া দিয়ে ওঠে। কয়েকটা পা পিছিয়ে গিয়ে দিল এক লাফ। কুমড়ােটা তাক করে।
তরপর? তারপর বড়ােসড়াে কুমড়াের গায়ে। যেমন খাড়াই তেমনি পিছল। একটু করে ওপরে উঠতে চায়। আবার নেমে আসে।
ছেড়ে দেবার ইচ্ছে মােটেই নেই নেংটির। কুমড়াের খাড়াই গা বেয়ে বেয়ে উঠে পড়ল কুমড়ােটার ওপর। উঠে এপাশে তাকায়। ওপাশে তাকায়। ঘুরে ঘুরে বারবার।
দেখে আর অবাক হয় নেংটি। অবাক চোখে চারপাশ দেখতে থাকে। রোদে রােদে ঝলমল করছে। যতদূর চোখ যায়। সবুজ আর সবুজে ভরা। আনন্দে লাফাতে যাবে এমন সময়
আবার কী হল? বাগানের মালিক হঠাৎ এসে হাজির। বাগানে ঢুকে চোখে পড়ে গেল নেংটিকে। কুমড়াের ওপর নাচানাচি করছে। সে কী বিকট চিৎকার। কে ওখানে? দাঁড়া দেখাচ্ছি মজা।
নেংটির তখন ভিরমি খাওয়ার জোগাড়। চুলােয় যাক দেখাশােনা। পালা পালা পালা। কোনােরকমে হড়কাতে হড়কাতে অন্যদিকের গা বেয়ে কুমড়াে থেকে নেমে পড়ে নেংটি।
নেমেই ঠো চা করে একছুট। যতই চটপটে আর ছটফটে হােক আসলে খুব ভয় পেয়েছিল যে নেংটি।
তারপর আর কী? ছুটতে ছুটতে ফিরে এল সােজা গাছের ফোকরে ছােট্ট বাসাটায়। মা তখন নেংটির জন্যে হাঁ করে বসে আছে। কখন ফিরবে।
বাসায় ঢুকে সােজা মার কোলে ঝাঁপিয়ে পড়ে নেংটি। ভয় তখনও কাটেনি। এমন চিৎকার কখনও শােনেনি যে।
জান মা বুড়াে প্যাঁচাটা ঠিকই বলেছে। খানিকটা দম নিয়ে মার কোলে মুখ রেখে হাঁপাতে হাঁপাতে বলল নেংটি।
তাই বুঝি ? হা মা। বুড়াে অনেক কিছু জানে। পৃথিবীটা সত্যি সত্যি গােল। মা বলে প্যাঁচাবুড়াে যখন বলেছে তাই হবে। ও যে সবজান্তা। আরও কী বলেছে প্যাঁচাবুড়াে জান? সেসব আর এক দিন শােনা যাবে আজ থাক।
