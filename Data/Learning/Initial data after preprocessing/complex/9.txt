ভালবাসা থাকলে সত্যি সব হয়!
এই যে সকালবেলা সেতুদের বাড়ির পেছন দিককার বাগানে আতাগাছের স্নিগ্ধ ছায়ায় বসে শিস দিচ্ছে দোয়েল ভালবাসা না থাকলে দোয়েল পাখিরা কি এরকম শিস দেয় না দিতে পারে!
আতাগাছের মাথার ওপরকার আকাশ আজ একটু বেশি নীল বেশি স্বচ্ছ। রোদ্রছায়া আর তুলোর মতো মেঘে মেঘে আকাশ যেন আজ পুরনো আকাশ নয়। আকাশ যেন আজ এক নতুন আকাশ। আজকের আগে যেন কখনও ছিল না মানুষ কিংবা পৃথিবীর মাথার ওপর।
এও কি ভালবাসার জন্যে নয়!
যে হাওয়া এইমাত্র বইতে শুরু করেছে শিশুর ত্বকের মতো নরম কোমল এবং আদুরে ফুলের গন্ধে আচ্ছন্ন হয়ে আছে যে হাওয়া ভালবাসা ছাড়া এরকম হাওয়া কি কখনও বয়!
বাগানে এত যে ফুল ফুটেছে গাছের পাতারা হয়েছে গাঢ় সবুজ ঘনঘাসের বনে মায়ামমতার মতো পড়ে আছে রোদ কোথাও কোথাও পাতার ছায়া হাওয়ায় হাওয়ায়। দোলে এই তো ভালবাসা! না কী!
আজ সকালে দোতলার রেলিংয়ে দাঁড়িয়ে ভালবাসাকে এইভাবে আবিষ্কার করল সেতু। আসলে বাগানের দিকে তাকিয়ে সেতুর মনে পড়েছিল শুভর কথা। শুভর কথা মনে পড়লে চারদিকে ভালবাসা ছাড়া আর কিছুই দেখতে পায় না সে। অনেকদিন ধরেই এমন হচ্ছে।
সেতুর রুমের সঙ্গে চওড়া বারান্দা। বারান্দার পুবদক্ষিণে সুন্দর রেলিং। যে কোনও দিককার রেলিংয়ে দাঁড়ালে বাগানের সবখানি দেখা যায়।
কত রকমের যে গাছপালা বাগানে! ফুল ফল পাতাবাহার লতাগুল্ম মূল্যবান অর্কিড মেহেদি এবং চওড়া পাতার মানকচু। ডুমুরঝোঁপ আছে বাঁশঝাড় আছে পাথরকুচি এবং লজ্জাবতি আছে।
দেড়বিঘার ওপর বাড়িটার দশবারো কাঠা জায়গা জুড়ে বাগান। সামনের দিকে পাঁচ সাতকাঠা জুড়ে লন মাঝখানে পুরনো আমলের দোতলা বিল্ডিং।
গুলশান এলাকার প্রথম দিককার বাড়িগুলো এরকমই। আজকালকারগুলো অন্যরকম। বাগান লন তো দূরের কথা একইঞ্চি জায়গাও কেউ বনেদিআনার জন্য খরচা করে না। এককাঠা জায়গার দাম পঁচিশ তিরিশ লাখ টাকা। যে কারণে বেশিরভাগ পুরনো বাড়ি ভেঙে নতুন করে তৈরি করা হয়েছে হচ্ছে। প্রতিটিই ছতলা।
এই এলাকায় ছতলার ওপর বাড়ি করা যায় না।
তবে পুরনো বাড়িগুলোর চেহারা বদলে যাওয়ার ফলে এলাকটাও বদলে গেছে। আগের সেই বনেদিভাবটা যেন নেই।
কিন্তু সেতুদের বাড়িটা যা ছিল তাই আছে। ভেঙেচুরে নতুন করা হয়নি। ছোটভাই একবার চেয়েছিলেন দেড়বিঘা জমি তিনভাগ করে তিনটি ছতলা বিল্ডিং করবেন।
গ্রাউন্ডফ্লোরে গাড়ি রাখার ব্যবস্থা সিকিউরিটি রুম ইত্যাদি বাকি পাঁচতলার একেকতলায় দুটো করে ফ্ল্যাট। তিনভাই বোনের প্রত্যেকের একটা করে বিল্ডিং। একটা বিল্ডিং মানে দশটা ফ্ল্যাট। ফ্ল্যাটের সাইজ প্রায় তিনহাজার স্কোয়ার ফিট। এই এলাকায় পার স্কোয়ার ফিট আড়াই হাজার টাকা। তার মানে একেকটি ফ্ল্যাটের দাম হবে পঁচাত্তোর লাখ টাকা। প্রতিটি ফ্ল্যাটের সঙ্গে থাকবে দুটো করে গাড়ি রাখার ব্যবস্থা। একেকটির জন্য আড়াই লাখ টাকা। এক্ষেত্রে পাওয়া যাবে আরও পাঁচলাখ। তাহলে ফ্ল্যাটের মোট দাম পড়ছে আশিলাখ। দশটি ফ্ল্যাট আটকোটি। অর্থাৎ এই বাড়িটাকে ব্যবহার করেই সেতুরা তিনভাই বোনের একেকজন হয়ে যেতে পারে আটকোটি টাকার মালিক।
বড়ভাই নিমরাজি ছিলেন কিন্তু সেতু একেবারেই রাজি হয়নি। সব শুনে বুকের ভেতর হু হু করে ওঠেছিল। যে বাড়িতে জন্মে এতটা বড় হয়েছে সে ঘুম ভেঙে যে বাড়ির সঙ্গে প্রতিদিন দেখা হয় ঘুরে ফিরে প্রতিদিনকার জীবন কাটে যে বাড়িতে সেই বাড়ি হঠাৎ করে অন্যরকম হয়ে যাবে একদিন এই চেহারা এই স্নিগ্ধতা বাড়ির থাকবে না এ কিছুতেই ভাবতে পারেনি সেতু। নিজের শরীর আচমকা একদিন বদলে গেলে নতুন কিংবা অচেনা হয়ে গেলে যেমন লাগবে এও যেন তেমন এক ব্যাপার।
শুভকে ভালবাসার পর থেকে যে কোনও বিষয়ে ভাবতে শুরু করলে এক পর্যায়ে শুভর কথা সেতুর মনে পড়বেই। সেদিনও পড়েছিল। এই বাড়ির সঙ্গে কোথায় যেন শুভর খুব মিল।
শুভকে কি বদলে ফেলা যায়? শুভর জায়গায় কি দাঁড় করানো যায় নতুন প্রেমিক? ভালবাসা যায় তাকে?
তারপর সেতু একেবারে ছটফট করে উঠেছিল। না না।
নিচতলার ড্রয়িংরুমে সেদিন সবাই ছিল। সেতুর দুভাই মামুন এবং স্বপন দুভাবী শিলা এবং রেখা। বাড়ির বহুকালের পুরনো ঝি রানি বিকেলের চা দিয়ে গেছে। চা খেতে খেতেই কথাটা তুলেছিল স্বপন। সেতুর ছটফটানি দেখে থতমত খেয়ে গেল। চায়ের কাপ হাতে ফ্যাল ফ্যাল করে তাকিয়ে রইল সেতুর দিকে।
স্বামীর অবস্থা দেখে রেখা তার পক্ষ নিল।
রেখার গলা একটু বেশি সরু। তার ওপর মিষ্টতা বলে কিছু নেই গলায়। ফলে নরম স্বরে কথা বললেও শোনায় বেশ রুক্ষ্ম। তখনও শোনাল। তুমি এমন করছ কেন সেতু? তোমার ভাই তো ঠিকই বলেছে! এতবড় বাড়িটা অকারণে পড়ে আছে। এই বাড়ি ব্যবহার করে যদি একেকজন আটকোটি টাকার মালিক হয় ।
রেখার কথা শেষ হওয়ার আগে গম্ভীর গলায় মামুন বললেন না হওয়া যাবে না। কারণ বিল্ডিং তৈরির খরচা আছে। সেসব খরচা বাদ দেয়ার পর বোঝা যাবে কতটাকা টিকলো। এই ধরনের প্রজেক্ট ব্যাংকলোন নিয়ে করতে হয়। ইন্টারেস্টসহ লোন শোধ করার পর আসল লাভটা বোঝা যাবে।
শিলা বললেন তোমাদের কি টাকার অভাব আছে? ইচ্ছে করলে ব্যাংকলোন ছাড়াও এরকম তিনটা বিল্ডিং তোমরা করতে পার।
স্ত্রীর দিকে তাকিয়ে হাসলেন মামুন। পারলেও করব না। অসুবিধা আছে। ইনকামট্যাক্সওয়ালারা খেয়ে ফেলবে।
স্বপন বলল আর একটা কাজ করা যায়। সেটা সব চাইতে সহজ। আজকাল সেভাবেই অনেকে করছে। বাড়িটা আমরা ডেভলাপারকে দিয়ে দিলে পারি। ফ্ল্যাটের হিসেবটা হবে সিক্সটি ফোরটি। একেক বিল্ডিংয়ের ছটা ফ্ল্যাট ওদের চারটা আমাদের। চারটা ফ্ল্যাটের সঙ্গে আটটা গ্যারেজ। তিনকোটি বিশলাখ টাকার প্রপার্টি। সঙ্গে আরও লাখ পঞ্চাশেক করে ক্যাশ টাকা। এছাড়া নিজেরা ফ্ল্যাট করে বিক্রি করলেও ভাল বিজনেস হবে।
মামুন মাথা নাড়লেন। তা হবে। এবং বিজনেস হিসেবে এটা এখন খুবই ভাল। এলাকার অনেকেই করছে। আসলে ব্যাপারটা হল এত দামী জায়গা আজকাল এভাবে কেউ ফেলে রাখে না।
অনেকক্ষণ ধরে সবার কথা শুনছিল সেতু। এবার সে বলল। কিন্তু আমরা ফেলে রাখব ভাইয়া। আমাদের অত টাকা পয়সার দরকার নেই। আমাদের যা আছে তাই যথেষ্ট। এতবড় বিজনেস তোমাদের এই বাড়ি ছাড়াও আরও অনেক প্রপার্টি আছে। দিন দিন টাকা পয়সা প্রপার্টি আরও বাড়বে। চাইলে ওরকম বিল্ডিং যে কোনও জায়গায় তোমরা করতে পারবে। এই বাড়িটা যেমন আছে তেমনই থাকুক।
তারপর মাথা নিচু করে বলল মা মারা গেলেন এই বাড়িতে বাবা গেলেন। দুজনের কত চিহ্ন ছড়ানো বাড়িতে কত স্মৃতি। মা সারাক্ষণ ব্যস্ত থাকতেন বাগান নিয়ে গাছপালা নিয়ে। মা মারা যাওয়ার কিছুদিন পর হার্টএ্যাটাক করল বাবার। সিঙাপুর থেকে বাইপাস করিয়ে আনলে তোমরা। তারপর থেকে সারাক্ষণ নিজের রুমের সঙ্গের বারান্দায় ইজিচেয়ারে বসে থাকতেন। এখনও হঠাৎ হঠাৎ বাবাকে যেন সেভাবে বসে থাকতে দেখি আমি। টাকার জন্য এসব স্মৃতি নষ্ট করে ফেলা কি ঠিক হবে? সবচে বড় কথা আমাদের কোনও অভাব নেই।
সেতুর কথা শুনে থমথমে হয়ে গিয়েছিল পরিবেশ। খানিক কেউ কোনও কথা বলেনি।
শেষ পর্যন্ত মামুন বললেন ঠিক আছে তোর কথাই থাকবে। তোর কথা শুনে আমার ভাল লেগেছে। এত সুন্দর করে কথাগুলো বললি তুই! তোকে তো সব সময়ই আমি খুব ছোট্ট মনে করি আজ মনে হল তুই বেশ বড় হয়ে গেছিস।
শিলা বলল ইউনিভার্সিটিতে পড়ছে বড় হবে না!
শিলার কথায় সেতু বেশ লজ্জা পেয়েছিল। আবার মনে পড়েছিল শুভর কথা। বড় তো সে হয়েছেই। বড় না হলে কি শুভকে সে এমন করে ভালবাসে! শুভকে পাওয়ার জন্য এমন করে পাগল হয়!
তারপর আরেকটি কথা মনে হয়েছিল সেতুর। বিয়ে হলে এই বাড়ি ছেড়ে যেতে হবে তাকে। শুভদের বাড়ি গিয়ে থাকতে হবে। তখন? তখন এত মায়া জড়ানো প্রতিদিনকার বাড়িটির জন্য মন কেমন করবে না তার!
ঠিক এই কথাটাই দুদিন পর শিলা তাকে বলেছিল। এই বাড়ির জন্য এত যে মায়া তোমার এই বাড়ি তুমি তাহলে ছেড়ে যাবে কী করে?
বুঝেও বেশ ঘুরিয়ে প্যাচিয়ে শিলার কথার জবাব দিয়েছিল সেতু। ছেড়ে যাব মানে? কোথায় যাব?
শ্বশুরবাড়ি যাবে না?
সেতু হেসেছিল। না ওতো যেতে পারি।
তার মানে কী? তুমি বিয়ে করবে না?
নিশ্চয় করব।
তাহলে?
বিয়ে করলেই যে শ্বশুরবাড়ি যেতে হবে এমন কোনও কথা নেই। আমার ক্ষেত্রে উল্টোটাও হতে পারে।
বর নিয়ে আসবে এই বাড়িতে?
হতে পারে।
তাহলে তোমার ভাইদের বলি তোমার জন্য ঘরজামাই দেখতে।
সেতু ছটফট করে উঠেছিল। এই না ভাবী! খবরদার! বিয়ে টিয়ের কথা এক্ষুনি বলবে না।
তারপর যা হয় আর কী সঙ্গে সঙ্গে শুভর কথাও মনে পড়েছিল। শুভর সঙ্গে বিয়েতে ভাইভাবীরা কিছুতেই রাজি হবে না। শুভরা বেশ গরিব। ওরকম গরিব ফ্যামিলিতে সেতুকে কিছুতেই বিয়ে দেবে না ভাইরা। যত ভালই সেতুকে তারা বাসুক কিন্তু এ কিছুতেই মেনে নেবে না। এ কারণেই শুভর কথা বাড়ির কাউকে বলেনি সেতু। জীবনের সবচে ভাললাগা মানুষটির কথা সবচে ভালবাসার মানুষটির কথা বাড়ির সবার কাছে চেপে রেখেছে।
বারান্দার রেলিংয়ে দাঁড়িয়ে এখন এসব কথা মনে পড়ল সেতুর। মন খারাপ হয়ে গেল। শুভকে ছাড়া অন্য কাউকে ভালবাসা সম্ভব নয় তার অন্য কাউকে বিয়ে করা সম্ভব নয়।
কিন্তু শুভকে সে কেমন করে পাবে?
ঠিক তখুনি আতাগাছের দোয়েল পাখি শিস বন্ধ করল। খানিক চুপচাপ থেকে ভয়ার্ত ভঙ্গিতে বাঁশঝাড়ের দিকে উড়াল দিল। ডুমুরঝোঁপের আবছা অন্ধকার থেকে ছটফটে ভঙ্গিতে উড়ে এল একজোড়া টুনটুনি। এসে মেহেদিঝোঁপের চারপাশে ওড়াউড়ি করতে লাগল উত্তেজিত ভঙ্গিতে ডাকাডাকি করতে লাগল।
কী ব্যাপার? পাখি দুটো এমন করছে কেন?
তারপরই টুনটুনিদের উত্তেজনার কারণ বুঝতে পারল সেতু। কচুঝোঁপের আড়াল থেকে বেরিয়ে এসেছে একজোড়া বেজী। স্বভাব চঞ্চল ভঙ্গিতে বাগানের ইতিউতি চড়তে শুরু করেছে। এই দেখে ছোট্ট টুনটুনিরা ভয় পেয়েছে। কিন্তু বেজীরা নির্বিকার।
সেতু তারপর বেজী দেখতে লাগল। চঞ্চল ভঙ্গিতে একবার মানকচু ঝোঁপটার দিকে যায় একবার ডুমুরঝোঁপের দিকে। বাঁশঝাড়ের ওদিকটা ঘুরে এল একবার। তারপর বাগানের মাঝামাঝি এসে মেহেদিঝোঁপের ছায়ায় অলস ভঙ্গিতে শুয়ে পড়ল একটি। আরেকটি খানিক দাঁড়াল শুয়ে পড়াটির সামনে তারপর একবার এদিক যায় আরেকবার ওদিক যেদিকেই যায় খানিক গিয়েই আবার ফিরে আসে। শুয়ে পড়াটির মুখের কাছে মুখ নেয় মুখ তোলে।
আশ্চর্য এক ভালবাসার দৃশ্য।
এই দৃশ্য দেখতে দেখতে আবার শুভর কথা মনে পড়ে সেতুর। সেই কথাটি মনে পড়ে। ভালবাসা থাকলে সব হয়। কথাটা যদি সত্য হয় শুভকে তাহলে সে নিশ্চয় পাবে। কেমন করে পাবে সেই পথ খুঁজে বের করতে হবে।
পথটা সেতু আজ থেকে খুঁজবে।
মামুনের রুম থেকে ঠিক তখুনি ভেসে এল শিলা শিলা। কোথায় গেলে তুমি?
বড়ভাই ডাকছেন ভাবীকে। তার অফিসে যাওয়ার সময় হল।
স্ত্রীর সঙ্গে মামুনের সম্পর্কে চিনির পরিমাণটা একটু বেশি।
অর্থাৎ খুবই মিষ্টি সম্পর্ক দুজনার। বাবলু ফাঁইয়ারে পড়ে মুন্নি পড়ে ক্লাশ এইটে হলে হবে কী ছেলেমেয়ে বড় হয়েছে কথাটা যেন মনেই থাকে না তাদের। দুজন সারাক্ষণই আছে ঠাট্টা মশকরার মধ্যে হাসি মজার মধ্যে।
এই যেমন এখন।
স্বামীর জন্য এক গ্লাস পানি নিয়ে বেডরুমে ঢুকেছে শিলা। মামুন ছিল ড্রেসিংরুমে। মাত্র টাই বাঁধা শেষ করেছে। শিলার সাড়া পেয়েই ড্রেসিংরুম থেকে গলা বাড়াল। মুখটা কার্টুনের মতো করে বলল এসেছ?
শিলা গম্ভীর গলায় বলল হ্যাঁ।
তোমাকে খানিক না দেখলে জানটা আমার বেরিয়ে যায়। এজন্য অমন ত্রাহি ডাক ছাড়ছিলাম।
বলতে বলতে ড্রেসিংরুম থেকে বেরিয়ে এল মামুন। শিলার একেবারে গা ঘেষে দাঁড়াল।
সঙ্গে সঙ্গে লাফ দিয়ে সরে যেতে চাইল শিলা। হাতে পানির গ্লাস আছে বলে লাফটা সে দিতে পারল না। ছটফটে গলায় বলল কাছে এস না কাছে এস না।
প্রিয়তমা স্ত্রীর আচমকা এরকম কাছে এস না কাছে এস না শুনে মামুন খুবই ভড়কে গেল। থতমত খেয়ে বলল কেন? কী হয়েছে? আপন স্ত্রীর কাছে আসতে অসুবিধা কী?
অসুবিধা আছে। ভীষণ অসুবিধা।
না বললে বুঝব কী করে?
সকালবেলা ওসব তোমাকে বলতে চাই না।
বললে কী হবে?
তেমন কিছুই হবে না। শুধু মনটা তোমার খারাপ হবে। অফিসে যাওয়ার সময় স্বামীর মন খারাপ করে দেয়া কোনও স্ত্রীর কর্তব্য হতে পারে না।
মামুন বিগলিত ভঙ্গিতে মুখটা হাসি হাসি করল। না না তাতে কী? আমার মন যে খারাপ হবে তুমি তা কী করে বুঝলে?
আমি জানি হবে।
হবে না তুমি বল।
তারপর দূর থেকে হাত বাড়িয়ে শিলার গালটা ছুঁয়ে দিল মামুন। এই দুষ্টু বল না!
মুখ নিচু করে খুবই লাজুক ভঙ্গিতে শিলা বলল তুমি যে আমার চে অনেক বেটে কাছে এসে দাঁড়ালে তা খুব বোঝা যায়। স্বামীর চে স্ত্রী মাত্র একবিঘত লম্বা এ কেমন কথা বল। আমার বুঝি লজ্জা করে না?
সঙ্গে সঙ্গে ব্যাপারটা ম্যানেজ করল মামুন। অযথা হে হে করে একটু হাসল। না তাতে কী? বারোহাত কাকুড়ের তেরোহাত বিচি তো হতেই পারে! স্বামীর চে স্ত্রী লম্বা হলে ক্ষতি কী? আমি সব সময় হাতে একখানা জলচৌকি নিয়ে ঘুরব।
কেন?
চুমু খেতে হলে জলচৌকির ওপর দাঁড়িয়ে নেব।
শিলা খিলখিল করে হেসে উঠল।
মামুনও হাসছিল। হাসতে হাসতে গ্লাসের দিকে হাত বাড়াল। চুমু না দাও এখন পানিটা খাই।
পানি খেয়ে গ্লাসটা শিলার হাতে ফিরিয়ে দিল মামুন। খুবই পরিতৃপ্ত গলায় বলল অফিসে যাওয়ার সময় তোমার হাতের পানিটা খেয়ে গেলে মন এবং মাথা দুটোই বেশ ঠাণ্ডা থাকে। বিজনেসটা খুবই মন দিয়ে করতে পারি।
শিলা মুখ ঝামটে বলল এসব ছাড়।
কেন ছাড়ব?
আমার সঙ্গে চালাকির দরকার নেই।
কোথায় চালাকি করছি?
এটাই তো চালাকি। আমার হাতের পানি নিয়ে যা বললে এটা তোমার পুরনো কায়দা। আমাকে পটাবার জন্য বলছ।
একুশ বছরের পুরনো স্ত্রীকে পটাবার কী আছে। সঙ্গে তো এই মুহূর্তে জলচৌকিও নেই!
শিলা আবার হাসল। ওহ্! তুমি পারও।
সঙ্গে সঙ্গে সিরিয়াস হল মামুন। ঠিক আছে আর ঠাট্টা নয়। রানিকে পাঠাও স্বপন রেডি হয়েছে কি না দেখে আসুক।
পাঠাচ্ছি।
খালি গ্লাস হাতে বেরিয়ে গেল শিলা।
আজকালকার দৈনিক পত্রিকাগুলোর ফিচার পাতায় মজার মজার সব লেখা ছাপা হয়। একদম চানাচুরের মতো। পাঠকরা এসব লেখা পড়ে না। খায়।
লেখা খাওয়ার কথাটা বলেছিল স্বপনের বন্ধু হাসান। সে একটি নতুন ধরনের দৈনিক পত্রিকার ফিচার এডিটর। তার পাতাগুলো অত্যন্ত জনপ্রিয়। এইসব পাতার জন্য পত্রিকাটিও খুব জনপ্রিয় হয়েছে। পুরনো এবং জাদরেল বেশ কয়েকটি পত্রিকার বিক্রি কমে গেছে। কারণ তাদের পাঠক ভাগিয়ে নিয়ে গেছে হাসানদের পত্রিকা।
স্বপনের অফিসে আড্ডা দিতে এসে চা খেতে খেতে হাসান একদিন বলল আমাদের কাগজটা তুই পড়িস না?
স্বপন মাত্র সিগ্রেট ধরিয়েছে। টান দিয়ে বলল না।
কেন?
আমি পড়ি ইত্তেফাঁক আর জনকণ্ঠ।
আমাদেরটাও পড়ে দেখ।
কেন কী আছে তোদের কাগজে?
চানাচুরে ভর্তি।
মানে?
চা শেষ করে স্বপনের প্যাকেট থেকে সিগ্রেট নিয়ে ধরাল হাসান। মানে প্রচুর মজার মজার লেখা থাকে। বিশেষ করে আমি যে পাতাগুলো করি সেগুলো তো মজায় ভর্তি। ওসব পাতার লেখা পাঠকরা খুব খাচ্ছে। একবার হাতে নিলে তুইও খেতে থাকবি।
শুনে স্বপন একেবারে হতভম্ব। সিগ্রেটে টান দিতে ভুলে গেল। লেখা আবার খায় কী করে?
পড়লেই বুঝতে পারবি।
তারপর হাসতে হাসতে স্বপন বলল কালচারাল মিডিয়াতে খাওয়া শব্দটা খুব চলছে আজকাল। বাজার কাটতি জিনিসগুলোকে জনপ্রিয় না বলে খাওয়া বলা হচ্ছে। যেমন ধর সিনেমার অমুক নায়িকা খুব জনপ্রিয়। যে ছবিতে সে আছে সেই ছবি হিট। আমাদের ভাষায় নায়িকাটিকে আমরা কিন্তু জনপ্রিয় বলব না। বলব অমুক নায়িকাকে লোকে আজকাল খুব খাচ্ছে।
শুনে হো হো করে হেসেছিল স্বপন। নায়িকাকে খাচ্ছে? সর্বনাশ!
তারপর থেকে বাড়িতে ইত্তেফাঁক এবং জনকণ্ঠের সঙ্গে হাসানের কাগজটাও সে রাখতে শুরু করেছে। সত্যি পাতায় পাতায় নেশা ধরানো সব লেখা। পড়তে শুরু করলে শেষ না করে ওঠা যায় না।
আজ সকালে তেমন একটি লেখা চোখে পড়ল স্বপনের। বাঁশের কী কী প্রতিভা আছে ওই নিয়ে লিখেছেন ইমদাদুল হক মিলন। সত্যি চানাচুর খাঁটি চানাচুরের মতো লেখা। পড়তে শুরু করলে কুড়মুড় কুড়মুড় শব্দও হয়।
দিকপাশ ভুলে লেখাটির ওপর হামলে পড়ল স্বপন। নিবিষ্ট মনে খেতে লাগল। বিছানায় আধশোয়া হয়ে আছে সে। হাতের কাছে চায়ের কাপ চাটা পুরো শেষ হয়নি সেই চায়ের কথা ভুলে গেল। ঠোঁটে সিগ্রেট জ্বলছে টান দিতে ভুলে গেল।
প্রতিভার দিক দিয়ে বাঁশের কোনও তুলনা হয় না।
বস্তুটির ভাল নাম বংশ। যার তিনটি সরল অর্থ বাঁশ বাঁশি এবং মেরুদণ্ড।
বাঁশের এক অর্থ মেরুদণ্ড জেনে আমি খুবই পুলকিত। আমার এক চীন ফেরত বন্ধুর মেরুদণ্ডে প্রচণ্ড ব্যথা হয়। নানা রকম চিকিৎসার পরও প্রায়ই সোজা হয়ে দাঁড়াতে পারে
সে। চিৎ হয়ে শুয়ে থাকে। এই অবস্থায় তাকে একটু আনন্দ দানের জন্য আমি একদিন টেলিফোনে বললাম বন্ধু তোমার বাঁশটি কেমন আছে?
শুনে প্রথমে সে একটু হকচকিয়ে গেল তারপর শব্দটির একটি কদর্য অর্থ করল। ভাবল পুরুষমানুষের শরীরের নিচের দিককার বিষয়টি নিয়ে কথা বলছি আমি। বন্ধুর সঙ্গে বন্ধু এই ধরনের ঠাট্টা করতেই পারে।
বন্ধুটি বিবাহিত। সুতরাং সবিস্তারে সে ওই বিষয়ের দিকে ধাবিত হল। আমার তখন ছেড়ে দে মা কেঁদে বাঁচি অবস্থা। কোনও রকমে বললাম তুমি যা ভেবেছ তা নয় বন্ধু। বাঁশ অর্থ মেরুদণ্ড।
শুনে সে খুবই হতাশ হল। তোমরা লেখকরা কত সহজ শব্দের কত বকা অর্থ কর। হাতে কলম আছে বলে যা ইচ্ছে তাই করে যাচ্ছ। কর আমরা নিরীহ মানুষরা পিঠের বাঁশে ব্যথা নিয়ে শুনে যাই।
তবে বাঁশের সঙ্গে সাহিত্যের সম্পর্ক সত্যি খুব গভীর। বাগচী মহাশয়ের বাড়িতে যদি বাঁশঝাড় না থাকত তাহলে বাংলা সাহিত্য বঞ্চিত হত এক অসাধারণ কবিতা থেকে। বাঁশ বাগানের মাথার উপর চাঁদ উঠেছে ঐ । বাংলা গল্প উপন্যাস বঞ্চিত হত বাঁশঝাড়ের বর্ণনা থেকে। জীবনানন্দ দাশ এবং বিভূতিভূষণ বন্দ্যোপাধ্যায় খুবই ফাঁপড়ে পড়তেন। আর বাংলা সাহিত্যের গ্রামীণ ভূতগুলো তো সব বাঁশের ডগায়ই বসে থাকে। বাঁশ এবং তার ঝাড় না থাকলে ভূতগুলো যেত কোথায়? ভূতের গল্পের লেখকরা তাদেরকে কোত্থেকে জোগাড় করতেন?
এ তো গেল সাহিত্যে সংক্ষেপে বাঁশের ভূমিকা। এমনকি অংকশাস্ত্রেও একটি তৈলাক্ত বাঁশের বিশাল ভূমিকা রয়েছে। একটি বানর দিনে কতবার তৈলাক্ত বাঁশ বেয়ে ওপরে উঠবে এবং কতবার নামবে এই নিয়ে জটিল একখানা অংক তৈরি করে পাঠ্য বইতে বাঁশের মতো করেই প্রবিষ্ট করিয়ে রেখেছেন আমাদের পণ্ডিতরা।
বাঁশের সঙ্গে প্রেমের সম্পর্ক তো আরও গভীর। ভাবা যায় পৃথিবীর শ্রেষ্ঠ প্রেম কাহিনীটির মাঝখানে দাঁড়িয়ে আছে একটি বাঁশ। ওই যে বাঁশের দ্বিতীয় অর্থ বাঁশি। কৃষ্ণের হাতে যদি বাঁশিটি না থাকত তাহলে রাধার সঙ্গে তার প্রেমই হত না। কৃষ্ণের বাঁশি শুনেই তো রাধা তার প্রেমে পাগল হয়েছিলেন! এবং একদা বাংলা গান বলতেই কানু বিনে গীত নাই। শচীনদেব বর্মন সে যে ডাকাতিয়া বাঁশি বলে চিরকাল কেঁদে গেলেন। তারাশঙ্করের মতো মহান ঔপন্যাসিকও গান লিখলেন
মধুর মধুর বংশি বাজে
কোথা কোন কদমতলীতে ।
গ্রামের প্রেমিক প্রেমিকারা এখনও রাতের আঁধারে কিংবা দিনের নির্জনতায় মিলিত হয় বাঁশঝাড় তলায়। দুষ্ট লোকেরা অবশ্য মলও ত্যাগ করে ওইসব জায়গায়। প্রেমের সঙ্গে মলেরও একটা সম্পর্ক আছে। গ্রাম্য ভিলেনরা প্রেমিকের সঙ্গে প্রেমিকাকে মিলিত হতে দিতে চায় না বলে দল বেঁধে বাঁশঝাড় তলায় যে মল ত্যাগ করে আসে এরকম ঘটনা আমি নিজ কানে বহুবার শুনেছি।
এরকম অজস্র বিষয় জড়িত বাঁশের সঙ্গে। যে বাঁশে বাঁশি হয় সেই বাঁশে আবার লাঠিও হয়। লাঠির ব্যবহারবিধি আর নাই বা বললাম। সবাই জানে। এবং এও জানে বাঁশ দিয়ে দেয়া বলে একটা কথা আছে। সেটার অর্থও বিশদ বলবার দরকার নেই। জীবনে বহুবার বহুভাবে আমরা এ ওকে বাঁশ দিয়ে যাচ্ছি। যে দিচ্ছে সেও টের পাচ্ছে জিনিসটা কী যে নিচ্ছে সে তো পাচ্ছেই।
বাঁশের সর্বশেষ প্রতিভা শুনে আমি প্রায় ভিড়মি খাচ্ছিলাম। যার বাঁশে ব্যথা আমার ওই বন্ধু চীনদেশ থেকে ফিরে বলল প্রকাশনা জগতে চীন এক বৈপ্লবিক পরিবর্তন সাধন করেছে।
আমি অবাক হয়ে বললাম কী রকম?
যন্ত্রের একদিক দিয়ে বাঁশ দিয়ে দিচ্ছে আরেক দিক দিয়ে চাররঙা দৈনিক পত্রিকা ছাপা হয়ে বেরিয়ে যাচ্ছে।
বলে কী?
হ্যাঁ। যন্ত্রের ভেতর বাঁশ ঢুকবার পর সেই বাঁশ থেকে মুহূর্তে তৈরি হচ্ছে কাগজ সেই কাগজে ছাপা হয়ে যাচ্ছে দৈনিক পত্রিকা।
লেখা টেখা?
তাও নিয়ন্ত্রণ করছে বাঁশ।
কীভাবে?
লেখক টেখকদের পেছনে সক্রিয় একখানা বাঁশ তো সব সময়ই আছে। সেই বাঁশের গুতো না খেলে কি লেখা বেরয়!
এই বন্ধুই একবার ঈদের আগে আমাকে বলেছিল আজকাল আকাশের চাঁদও নিয়ন্ত্রণ করছে বাঁশ। চাঁদ দেখা কমিটি না সমিতি কী যেন একখানা আছে তার সদস্যরা। বাঁশ হাতে জনমানবহীন নির্জন স্থানে গিয়ে দাঁড়িয়ে থাকে। আমাদের জীবনের শ্রেষ্ঠতম চাঁদগুলো উঠতে না চাইলেও বাঁশ দিয়ে ঠেলে ঠেলে আগে ভাগেই তুলে দেয় তারা। ফলে সবেবরাত ঈদ এইসব মহান দিবস কোনও কোনও সময় আগেভাগেই পালন করতে হচ্ছে আমাদের।
রচনাটি খাওয়া শেষ করে তৃপ্তির ঢেকুর মাত্র তুলবে স্বপন তার আগেই রেখা এসে ঢুকল রুমে। স্বামীকে তখনও বিছানায় দেখে অবাক হল। ওমা তুমি দেখি এখনও ওঠোইনি!
তেরো বছর একসঙ্গে থাকার ফলে স্ত্রীর গলার রুক্ষ্মতা বেশ সয়ে গেছে স্বপনের। কখন সত্যিকার রুক্ষ্ম হয় তার গলা কখন কোমল ভালই বুঝতে পারে।
এখনও পারল। গলা স্বাভাবিকই আছে রেখার। হাসি হাসি মুখে তারপর স্ত্রীর দিকে তাকাল স্বপন। উঠিনি তো কী হয়েছে? এজন্য নিজের মাকে ডাকতে হবে নাকি?
কথাটা বুঝতে পারল না রেখা। বলল কী বললে?
না মানে মা বললে তো!
তাতে কী হয়েছে?
কিছুই হয়নি। যা বলছিলে বল।
তুমি বাথরুমে ঢুকবে কখন কখন নাশতা করবে কখন বেরুবে?
এত কখন কখন করো না। মজার একটা লেখা পড়লাম। মুডটা খুব ভাল। সেটা নষ্ট করো না।
তোমার মুড নষ্ট করার দরকার আমার নেই। ভাইয়া রেডি হয়ে বসে আছেন।
আমি আজ ভাইয়ার সঙ্গে বেরুব না। আমার লেট হবে।
কেন?
কোনও কারণ নেই। আমার ইচ্ছে। আমি কারও চাকরি করি না। পৈতৃক বিজনেস দুভাইয়ে মিলে দেখি। একদিন একভাই একটু লেটে গেলে কোনও অসুবিধা নেই।
সঙ্গে সঙ্গে স্বামীকে জব্দ করার চান্সটা নিল রেখা। ঠিক আছে কথাগুলো তাহলে ভাইয়াকে গিয়ে বলে আসি।
শুনে ভয় পেয়ে গেল স্বপন। না না এভাবে বললো না। বলো আমার শরীরটা একটু খারাপ লাগছে। আমি ঘন্টাখানেক পরে যাব।
সকালবেলা মিথ্যে কথা আমি বলতে পারব না।
রেখার চোখের দিকে তাকিয়ে খুবই রোমান্টিক স্বরে স্বপন বলল হাজব্যান্ডের জন্য মেয়েরা কত স্যাক্রিফাইস করে আর তুমি এই সামান্য কাজটা করতে পারবে না?
রেখার বোধহয় একটু মায়া হল। স্বভাবসুলভ রক্ষ্ম গলা যতটা সম্ভব নরম করে বলল ঠিক আছে করছি।
চলে যাওয়ার জন্য পা বাড়িয়েছে রেখা গলা আগের চেয়েও বেশি রোমান্টিক করে স্বপন বলল শোন।
রেখা ঘুরে দাঁড়াল। কী?
কাছে এস।
আনমনা ভঙ্গিতে স্বামীর কাছে এসে দাঁড়াল রেখা। উঠে বসল স্বপন। হাত বাড়িয়ে স্ত্রীর চিবুকের কাছটা ধরল। তুমি কী ভাল! তোমার মতো ভাল বউ আমি জীবনে দেখিনি।
সঙ্গে সঙ্গে ঝটকা মেরে স্বপনের হাত সরিয়ে দিল রেখা। সত্যিকার রুক্ষ্ম গলায় বলল সকালবেলা এসব ঢং করো না। বিচ্ছিরি লাগে।
ব্যাপারটা একটু অপমানকর। কিন্তু এই অপমান গায়েই লাগল না স্বপনের। নির্বিকার গলায় সে বলল আচ্ছা করলাম না। কিন্তু আমার যে একটা মেয়ে আছে সাত আটবছর বয়স নাম হচ্ছে টুপলু সে কোথায়?
জানি না।
টুপলুর খুবই সাজগোজের শখ।
আটবছর বয়সে সে একটু বেশি লম্বা বেশি রোগা। হলে হবে কী মুখটা অসম্ভব মিষ্টি। কথা বলে একটু বেশি জোর দিয়ে। ফলে কথা বলার সময় গলার একপাশের রগ ফুলে ওঠে।
আর টুপলু হচ্ছে অসম্ভব আদুরে স্বভাবের। যে কোনও বিষয়ে তার অনেক অভিযোগ অনেক কান্না। ছোটখাট বহু ব্যাপার তীক্ষ্ণচোখে খেয়াল করে।
ছোট খালামণির গায়ে হলুদ উপলক্ষে টুপলুকে তার মা আড়াই হাজার টাকা দামের লাল টুকটুকে একটা কাতান শাড়ি কিনে দিয়েছিল। সঙ্গে ব্লাউজ ছায়া রুপোর গহনা মল। বেইলি রোডের শাড়ির মার্কেটে শিশুদের এইসব জিনিসও পাওয়া যায়।
সেই লাল কাতান আর গহনা ইত্যাদি পরে খালামণির বিয়েতে টুপলু একেবারে ছবির মতো ফুটেছিল। কতজন কত যে ছবি তুলেছে তার! মা বাবার বেডরুমে একটা ছবি বড় করে বাঁধানোও আছে।
আজ সকালে টুপলুর ইচ্ছে হল ওরকম সাজ সাজার।
শাড়ি গহনা ইত্যাদি হাতের কাছেই থাকে চেসটার ড্রয়ারে। ড্রয়ার খুলে জিনিসগুলো নিয়ে সে সোজা এসেছে মুন্নির রুমে। আপু আমাকে বউ সাজিয়ে দাও।
মুন্নি একটু মোটাসোটা গোলগাল ধরনের ফর্সা মেয়ে। ঘাড়টা সামান্য ছোট। কখনও কখনও তীক্ষ্ণচোখে খেয়াল করলে তাকে সামান্য কুঁজো দেখায়। তবে বেশ মেজাজি মেয়ে সে। মুড ভাল থাকলে টুপলুর জন্য সব করে আর খারাপ থাকলে ধমক দিয়ে বিদেয় করে দেয়।
ধমক খেয়ে কাঁদে টুপলু ঠিকই কিন্তু আবার যখন কোনও ব্যাপারে মুন্নির দরকার হয় সব ভুলে তার কাছে আসে। মুন্নির মুড ভাল কী খারাপ তোয়াক্কা না করে নিজের কথাটা বলে। ধমক খাবে কী খাবে না বুঝতে পারে না।
আজও পারেনি।
তবে ভাগ্য ভাল টুপলুর মুন্নির মুড আজ ভাল ছিল। নিজের বিছানায় শুয়ে কমিকস পড়ছিল সে। কমিকসটা বোধহয় ভাল লাগছিল না। এজন্য কথাটা টুপলু বলার সঙ্গে সঙ্গে লাফিয়ে উঠল। আয় সাজিয়ে দিচ্ছি। খুব মজা হবে।
তারপর থেকে টুপলুকে শাড়ি পরাচ্ছে মুন্নি। বউ সাজাচ্ছে। যে কোনও কাজ একটু সময় নিয়ে করার স্বভাব তার। আস্তেধীরে গুছিয়ে গাছিয়ে নিখুঁতভাবে করার স্বভাব। এখনও সেভাবেই করছে। হঠাৎ টুপলু বলল আপু আমাকে যেন একদম বউর মতো লাগে।
টুপলুর ছোট্ট কোমরে শাড়ি গুজতে গুজতে মুন্নি বলল লাগবে। কিন্তু কথা বললে হবে না।
কেন?
নতুন বউরা কথা বলে না।
কথা বললে কী হয়?
এবার মুন্নি একটু রাগল। জানি না।
মুন্নির রাগ পাত্তা দিল না টুপলু। বলল কেন জান না?
আমার ইচ্ছে আমি জানি না।
এমন ইচ্ছে কেন তোমার?
চুপ করলি?
এবার মুন্নির রাগ বুঝতে পারল টুপলু। সে চুপ করল।
শাড়ি পরানো শেষ করে টুপলুকে গহনা পরাতে লাগল মুন্নি। পরাতে পরাতে বলল প্রথমে যাবি ভাইয়ার রুমে।
টুপলু অবাক। ভাইয়ার রুমে কেন?
তুই যে বউ সেজেছিস ভাইয়াকে দেখাবি না?
দেখাব তো!
তাহলে?
আচ্ছা যাব।
তারপর যাবি ফুপির রুমে। গিয়ে আড়াল থেকে নাম ধরে ডাকবি। তারপর হঠাৎ করে সামনে যাবি।
কেন এমন করব?
মজা করার জন্য। তোকে দেখে যেন চমকে যায়।
শুনে খুশি হয়ে গেল টুপলু। আচ্ছা।
পুরোপুরি বউ সাজার পর পা টিপে টিপে বাবলুর রুমের সামনে এসে দাঁড়াল টুপলু। দরজার আড়ালে দাঁড়িয়ে রুমের ভেতর উঁকি দিল।
পড়ার টেবিলে বসে আছে বাবলু। সামনে মোটা একটা বই খোলা পড়ে আছে। কিন্তু পড়ছে বলে মনে হচ্ছে না। কানে ওয়াকম্যানের হেডফোন লাগানো। তারপরও কোনওদিকে তাকাচ্ছে না।
পাখির মতো গলায় বাবলুকে ডাকল টুপলু। বাবলু ভাইয়া।
বাবলু শুনতে পেল না।
টুপলু আবার ডাকল। এবারও শুনতে পেল না বাবলু। খানিক দাঁড়িয়ে টুপলু ভাবল কী করা যায়? তারপর পা টিপে টিপে বাবলুর পেছনে এসে দাঁড়াল। দুবার ডেকে সাড়া পায়নি বলে মেজাজ বোধহয় একটু খারাপ হয়েছিল। এবার ডাকলেও হয়তো শুনবে না ভেবে বাবলুর কোমরের কাছে একটা খোঁচা মারল সে। এই বাবলু ভাইয়া এই তুমি শোন না?
চমকে পেছন ফিরে তাকাল বাবলু। কান থেকে হেডফোন খুলল। কানে হেডফোন থাকলে বাইরের কথা তেমন শোনা যায় না। তাছাড়া ওয়াকম্যানে বাজছে রিকি মার্টিনের মারিয়া। অত ধুমধারাক্কা মিউজিক এবং চিৎকার চেঁচামেচির গান বাজলে কি অন্যকিছু শোনা যায়?
হেডফোন খুলে অবাক বিস্ময়ে টুপলুর দিকে তাকাল বাবলু। তুই কে রে?
টুপলু অবাক। আমাকে তুমি চিনতে পারছ না?
না।
একদম চিনতে পারছ না?
একদম চিনতে পারছি না।
টুপলু হি হি করে হাসল। আমি টুপলু।
বাবলু খুবই মজার মুখভঙ্গি করল। ও তুই টুপলি?
তারপরই আচমকা রেগে গেল। যা ভাগ এখান থেকে।
বাবলুর বাঁজখাই গলা শুনে প্রথমে একটু ভড়কাল টুপলু। তারপর শাড়িটা সামান্য তুলে ধরে মুখ ভেংচে দৌড় দিল।
শাড়ি পরা থাকলে দৌড়তে যে অসুবিধা এই বয়সেই টুপলু তা বুঝে গেছে।
এ্যালবামের মাঝামাঝি জায়গায় নিজের সুন্দর ছবির তলায় শুভর একটা ছবি রেখে দিয়েছে সেতু। যখনই ইচ্ছে হয় ছবিটা একবার বের করে দেখে। ছবির সঙ্গে মনে মনে কথা বলে।
আজ সকালে বারান্দা থেকে ফিরে এসে শুভর জন্য এতই কাতর হল সে ছবিটা বের করে একদৃষ্টে তাকিয়ে রইল। মনে মনে কথা বলা শুরু করার আগে বেশ কিছুদিন আগের একটা ঘটনা মনে পড়ল। শুভ বলেছিল সাড়ে বারোটার দিকে রমনা রেস্টুরেন্টে সেতুর জন্য অপেক্ষা করবে। নর্থ সাউথ ইউনিভার্সিটির ক্লাশ ফাঁকি দিয়ে আসবে সেতু। আর সেতুর আগেই রেস্টুরেন্টের লেক সাইডের ঝুল বারান্দায় এসে বসে থাকবে শুভ। কোত্থেকে আসবে বলেনি।
সেতুর নিয়ম হল শুভ যে সময় দেয় তারচে পাঁচ দশমিনিট দেরি করে পৌঁছানো। দেরিটা সে ইচ্ছে করেই করে। কারণ জায়গা মতো পৌঁছে শুভকে না পেলে তার মেজাজ খুবই খারাপ হয়। সময়ের পাঁচ দশমিনিট আগ থেকেই এসে বসে থাকে শুভ। সেতুর জন্য অপেক্ষা করে। এসব সেতু জানে। তবু সে আসে দেরি করে। যদি শুভর কখনও পাঁচ দশমিনিট দেরি হয়ও তবু সেতু এসে তাকে পাবে।
সেদিন হয়ে গেল ভয়ংকর কাণ্ড। পৌনে একটার দিকে পৌঁছে সেতু দেখে শুভ নেই। দেখে প্রথমে বিশ্বেস হয়নি শুভ সত্যি সত্যি পৌঁছয়নি। মনে হয়েছে নিশ্চয় পৌঁছে গেছে। হয়তো টয়লেট ফয়লেটে গেছে।
কিন্তু টয়লেটে যাওয়ার দরকার হলেও সেতু এসে পৌঁছবার আগেই শুভ তা সেরে রাখে। সেতুর আসার সময় হয়ে গেছে আর শুভ পৌঁছয়নি কিংবা টয়লেটে এমন কখনও হয়নি।
সেতু বেশ বড় রকমের একটা ধাক্কা খেল কিন্তু বিশ্বাস করল না যে শুভ পৌঁছয়নি। সে একটা টেবিলে বসে রইল।
পাঁচমিনিট দশমিনিট পনেরমিনিট চলে গেল শুভর দেখা নেই। ভেতরে ভেতরে মেজাজ খারাপ হতে লাগল সেতুর। সুন্দর মুখে এসে ভর করতে লাগল বিরক্তি।
এইসব রেস্টুরেন্টের ওয়েটারগুলো তালে থাকে কাস্টমার এসে টেবিলে বসার সঙ্গে সঙ্গে কতক্ষণে অর্ডার নেবে কতক্ষণে খাবার সার্ভ করবে।
সেতুর ক্ষেত্রেও তাই করল।
মেনু হাতে ওয়েটার এসে সামনে দাঁড়াল। কী খাবেন ম্যাডাম? চায়নিজ থাই। ইন্ডিয়ান না বাংলাদেশী খাবার?
সেতুর প্রায় মুখে এসে গিয়েছিল তোমার মুণ্ডু।
অতিকষ্টে নিজেকে সামলাল সে। কোনও রকমে বলল পরে অর্ডার দেব।
লোকটির বোধহয় বেশি কথা বলার স্বভাব। বলল কত পরে?
জানি না।
জ্বী?
আমি একজনের জন্য ওয়েট করছি। সে আসুক তারপর।
লোকটি বিগলিত হাসল। আমিও তাই ভেবেছি। আপনার মতো ম্যাডামরা একা এসে কখনও খায় না। স্যার আসবেন কখন?
বিরক্তি তখন চরমে সেতুর। তবু চেপে রাখতে হল। এই এক্ষুণি চলে আসবে।
শুভ এল একটা দশে। অর্থাৎ তার হিসেবে চল্লিশমিনিট লেট আর সেতু আসার পর পঁচিশমিনিট। কিন্তু মুখটা খুবই করুণ তার এবং সামান্য হাঁপাচ্ছিল। দিশেহারা ভঙ্গিতে রেস্টুরেন্টের ঝুলবারান্দায় ছুটে এসেছিল সে প্রায় হুড়মুড় করে সেতুর মুখোমুখি চেয়ারে বসেছিল। কখন এসেছ তুমি? নিশ্চয় অনেকক্ষণ! ইস আমার অনেক দেরি হয়ে। গেল। কী করব বল? আমাদের তো গাড়ি নেই! রিকশা স্কুটারে চলাফেরা করতে হয়। স্কুটার বেশ এক্সপেনসিভ। তারপরও তোমার জন্য আজ স্কুটারে চড়েছিলাম। কিন্তু। স্কুটারগুলোর যা নেচার। হয় প্লাকে ময়লা আসে নয় স্টার্ট বন্ধ হয়ে যায়। আমারটারও তাই হয়েছে আজ। পার্কের ওদিকটায় এসে একেবারেই নষ্ট হয়ে গেল। কিছুতেই স্টার্ট নিচ্ছিল না।
সঙ্গে সঙ্গে উঠে দাঁড়াল সেতু। থমথমে গলায় বলল আমি এখন চলে যাব। পরিবেশ ভুলে থাবা দিয়ে তার হাত ধরল শুভ। পাগল হয়েছ নাকি? আমি এত কষ্ট করে এলাম আর তুমি চলে যাবে? আমি কি ইচ্ছে করে লেট করছি? আজ পর্যন্ত কখনও এমন হয়েছে বল? স্কুটার নষ্ট হয়ে গেলে আমি কী করব? বাড়ি থেকে বেরিয়েছি অনেক আগে। বারোটার দিকে। হেসে খেলে সোয়া বারোটা কিংবা বারোটা বিশে এখানে পৌঁছে যাওয়ার কথা।
এত কথা আমি শুনব না।
শুনতে হবে। কারণ আমি তোমার জন্য খুব কষ্ট করেছি। স্কুটার নষ্ট হওয়ার পর রিকশা টিকশা নিইনি। এই এতটা পথ পার্কের ভেতর দিয়ে দৌড়ে এলাম। তাও যেই। সেই দৌড় একেবারে পাগলের মতো। ছেলেবেলার পর এমন দৌড় কখনও দৌড়াইনি। দেখছ না এখনও কেমন হাপাচ্ছি!
শুভর কথা শুনে মনটা একটু নরম হল সেতুর। তবু রাগি ভাবটা বজায় রাখল সে। অন্যদিকে তাকিয়ে বলল কোথায় হাঁপাচ্ছ? তোমাকে একেবারে নরমাল মনে হচ্ছে।
শুভ তার নির্মল হাসিটা হাসল। মনে হওয়ার কারণ আছে। বস বলছি।
যেন অনিচ্ছা সত্ত্বেও বসল সেতু।
শুভ বলল আসলে হয়েছে কী দৌড়াতে দৌড়াতে রেস্টুরেন্টের সামনে এসেছি এসে ভাবলাম এমন হাঁপাতে হাঁপাতে এই ধরনের রেস্টুরেন্টে ঢোকা ঠিক হবে না। এক দুমিনিট রেস্ট নিয়ে নিই।
কেন রেস্ট নিতে হবে কেন? হাঁপাতে হাঁপাতে ঢুকলে কী হতো?
লোকে কী ভাবত বল! তার ওপর তুমি এভাবে একা বসে আছ! আমার জন্য ওয়েট করছ। আমি দৌড়াতে দৌড়াতে হাঁপাতে হাঁপাতে তোমার কাছে এলাম। দৃশ্যটা দেখতে কি ভাল লাগবে?
অন্যের কথা জানি না আমার খুব ভাল লাগত।
কেন?
মনে হতো আমার জন্য পৃথিবীর যে কোনও প্রান্ত থেকে যে কোনওভাবে ছুটে আসতে পার তুমি। কোনও কিছুই কেয়ার কর না।
সেতুর চোখের দিকে তাকিয়ে গম্ভীর গলায় শুভ বলল সত্যি আমি ছুটে এসেছি সেতু সত্যি আমি কোনও কিছু কেয়ার করিনি! তোমার জন্য সব পারি আমি সব।
বুক পকেট থেকে তারপর টকটকে লাল একটা গোলাপ বের করেছিল শুভ। সেতুর হাতে দিয়ে বলেছিল আমি তোমাকে ভালবাসি। আমি তোমাকে খুব ভালবাসি।
এই মুহূর্তে শুভর ছবির দিকে তাকিয়ে থাকতে থাকতে যেন শুভর সেদিনকার কথা আবার শুনতে পেল সেতু। ভুলে গেল সে তাকিয়ে আছে শুভর ছবির দিকে। নিজের অজান্তেই পরিষ্কার উচ্চারণে সেতু বলল আমিও তোমাকে ভালবাসি। আমিও তোমাকে খুব ভালবাসি।
সঙ্গে সঙ্গে সেতুর পেছন থেকে পাখির মত মিষ্টি আদুরে গলায় কে যেন বলল তা তো আমি জানিই।
এ হচ্ছে টুপলু। প্ল্যান মতো বাবলুর রুম থেকে সেতুর রুমে এসেছে সে। এসে দেখে সেতু মগ্ন হয়ে আছে এ্যালবামে। কোনওদিকে খেয়াল নেই। ফুপিকে চমকে দেয়ার জন্য পা টিপে টিপে তার একেবারে পেছনে এসে দাঁড়িয়েছে। তখনই ভালবাসার কথাটা বলেছে সেতু। টুপলু ভেবেছে তাকে দেখতে পেয়েও মজা করার জন্য অন্যদিকে মুখ ফিরিয়ে তাকেই কথাটা বলেছে ফুপি। এজন্য সেও মুগ্ধ গলায় জবাব দিয়েছে।
কিন্তু টুপলুর গলা শুনে চমকে উঠল সেতু। ঝটপটে হাতে শুভর ছবি চালান করে দিল নিজের ছবির তলায়। এ্যালবাম বন্ধ করল। টুপলুকে দেখতে পেল। ও তুই? আমি ভয় পেয়ে গেছি।
টুপলু অবাক হল। কেন? ভয় পাবে কেন? আমি কি ভূত?
মুখের মিষ্টি একটা ভঙ্গি করে অতি আদুরে ভঙ্গিতে দুহাতে টুপলুকে বুকের কাছে। টেনে আনল সেতু। তুই তো ভূতই। ছোট্টভূত।
তারপর কী ভেবে বলল না না তুই হচ্ছিস পেত্নি। পেত্নি। মেয়েভূতগুলোকে বলে পেত্নি। তোকে এরকম পেত্নির সাজ কে সাজাল রে?
শুনে টুপলু একেবারে হা হা করে উঠল। না না পেত্নির সাজ না তো! নতুন বউর সাজ। দেখছ না লাল শাড়ি গহনা।
দেখছি।
টুপলু খুশি হয়ে বলল আমাকে কেমন লাগছে ফুপি?
গাল টিপে টুপলুকে একচোট আদর করল সেতু। খুব সুন্দর লাগছে খুব সুন্দর। একদম নতুন বউর মতো। এই তোর বিয়ে কবে রে?
টুপলু কথা বলবার আগেই কডলেস ফোন হাতে রানি এসে ঢুকল। আফা আপনের ফোন। দোলন আফায় ফোন করছে।
লাফ দিয়ে উঠে ফোনটা নিল সেতু। দৌড়ে বারান্দায় চলে গেল।
তারপর যেন টুপলুকে খেয়াল করল রানি। মুখের হা টা একটু বড় রানির। হাসলে দুদিক থেকে মুখ চলে যায় প্রায় কানের কাছাকাছি। এই ধরনের হাসিকে বলে আকৰ্ণ হাসি। সেই আকর্ণ হাসি হেসে বলল আরে এতক্ষুণ দেখি নাই? এইডা কে? কার বউ?
রানিকে দুই চোক্ষে দেখতে পারে না টুপলু। রানি যতই আদর করে তাকে সে ততই বিরক্ত হয়।
এখনও হলো। রানির মুখের দিকে ফিরেও তাকাল না। গম্ভীর গলায় বলল তোর বউ।
তারপর গুটগুট করে হেঁটে সেতুর রুম থেকে বেরিয়ে গেল।
কিন্তু টুপলুর কথায় রানি খুব মজা পেয়েছে। রুমে কেউ নেই দেখে প্রাণখুলে আকর্ণ হাসিটা হাসতে লাগল সে।
তোর আজ কোনও কাজ আছে?
আপনি কে যে এভাবে আমাকে তুই তোকারি করছেন? অভদ্র ছোটলোক। ফোন তুলেই কেউ কাউকে তুই তোকারি করে? ভদ্রতা শেখেননি? বাড়িতে কি নতুন ফোন লেগেছে? আজকের আগে টেলিফোনে কখনও কথা বলেননি? টেলিফোনে কথা বলা শিখে তারপর আমাকে ফোন করবেন।
গলা অন্যরকম করে কথা বলতে শুরু করেছিল সেতু। ফলে দোলন একটু ভড়কে গেল। তবে মুহূর্তের জন্যই। তারপরই নিজেকে ম্যানেজ করল। থাপ্পড় মেরে দাঁত ভেঙে ফেলব।
সেতু আগের গলায় বলল ছি ছি ছি আপনি কী রকম মেয়ে? মেয়ে হয়ে আরেকটি মেয়ের দাঁত ভেঙে ফেলতে চাইছেন? সত্যি যদি দাঁত ভেঙে দিন মেয়েটির তাহলে কী ক্ষতি হবে আপনি জানেন?
না জানি না। কী ক্ষতি হবে বল?
বোকরা দাঁত নিয়ে তার বিয়ে হবে কী করে?
বোকরা মানে?
মানে ফোকলা আর কী!
ফোকলা দাঁতে বিয়ে হলে কী হবে?
বর তাকে কিস করবে কেমন করে? কিস করার সময় ফোকলা দাঁতের ফোকড়ে শো শো করে শব্দ হবে না!
এ কথায় খিলখিল করে হেসে উঠল দোলন। ইস তুই যা হয়েছিস না!
সেতুও হাসল। কী হয়েছি?
মহাপাজি।
তবে আমি যখন গম্ভীর গলায় কথা বলছিলাম তখন তোর চেহারাটা কেমন হয়েছিল একজাক্টলি আমি তা দেখতে পাচ্ছিলাম।
কেমন বল তো?
সবকিছুর বর্ণনা দিয়ে লাভ নেই। মাত্র একটা বিষয়ের বর্ণনা দিচ্ছি।
কোনও অসভ্য বিষয় না তো?
আরে না।
তাহলে বল।
তোর নাকটা আরও লম্বা হয়ে যাচ্ছিল। ঠোঁট ছাড়িয়ে ঝুলে পড়ছিল।
যা ভাগ।
সেতু চুপ করে রইল।
দোলন বলল বললি না?
কী বলব? আজ কোনও কাজ আছে কি না?
না।
ইউনিভার্সিটি?
নেই। একটা সেমিস্টার গ্যাপ দিচ্ছি। তিনমাস ফ্রি।
গুড। আমাদের বাড়ি চলে আয়।
কেন? আমাদের কি বাড়িঘর নেই যে তোদের বাড়ি আসতে হবে!
আয় সারাদিন আড্ডা দেব।
আমি কি লেসবিয়ান যে তোর সঙ্গে আড্ডা দেব?
ছি। তোর মুখে দেখি কোনও কথাই আটকায় না।
কেন আটকাবে? আমি আমার বন্ধুর সঙ্গে যা মনে আসে মুখে আসে বলতে পারব না?
ঠিক আছে যত ইচ্ছে বলার বলিস আগে আমাদের বাড়ি আয়।
তোর ইউনিভার্সিটি নেই?
আছে। যাব না।
কিন্তু তোর সঙ্গে আড্ডা দিতে যে আমার ভাল লাগবে না।
কার সঙ্গে লাগবে?
তুই জানিস।
অপজিট সেক্স?
এখন যে তুই সেক্স সেক্স করছিস তোর মুখে আটকাচ্ছে না?
এবার যেন একটু অধৈর্য হল দোলন। এত প্যাচাচ্ছিস কেন? বল না আসবি কি না! তোর যার সঙ্গে আড্ডা দিতে ভাল লাগবে তাকেও আসতে বলি।
সত্যি?
সত্যি।
চারদিক তাকিয়ে সাবধানি গলায় সেতু বলল তুই তাহলে শুভকে ফোন কর। বল বারোটার মধ্যে যেন তাদের বাড়িতে চলে আসে। আমি তার আগেই চলে আসব।
এক্ষুনি করছি। তবে তুই বাড়িতে বলে আয় বিকেল পর্যন্ত আমাদের এখানে থাকবি।
খাওয়া?
না খাইয়ে রাখব তোদেরকে। সিরিয়াসলি।
তারপর একটু থেমে বলল খিচুড়ি আর ডিম ভাজা করা হবে। আয়।
তুই শুভকে ফোন কর।
করছি।
সেতুর লাইন কেটে শুভদের নাম্বারে ডায়াল করতে লাগল দোলন।তোমাকে দেখছি।
আমাকে দেখার কিছু নেই।
আছে।
পাকামো করতে হবে না। যা গিয়ে পড়তে বস।
মুন্নি একটু অবাক হল। এখন পড়তে বসব কেন? হাফইয়ার্লি মাত্র শেষ হয়েছে। এখন আমাদের ছুটি।
ছুটির সময় পড়তে হয় না? ছুটির সময় পড়তে আমার ভাল লাগে না।
কিন্তু পড়া উচিত। ক্লাশ এইটের রেজাল্ট ভাল না হলে নাইনে তোকে ভাল সাবজেক্ট দেবে না। সায়েন্স কিংবা কমার্স তুই পাবি না। আমি ভিকারুননিসায় পড়েছি। ওই স্কুলের নিয়ম আমি জানি।
ওসব নিয়ে তুমি ভেব না। ভাল সাবজেক্ট আমি পাব। দেখো সায়েন্সই পাব আমি।
তারপর একটু থামল মুন্নি। মুগ্ধ গলায় বলল তোমাকে খুব সুন্দর লাগছে ফুপি।
এবার মুন্নির দিকে ফিরল সেতু। সুন্দর করে হাসল। আমি সব সময়ই সুন্দর।
আজ একটু বেশি লাগছে। ইস্ আমি যদি তোমার মতো সুন্দর হতাম।
উঠে মুন্নির সামনে এল সেতু। দুহাতে মুন্নির মুখটা অতি আদুরে ভঙ্গিতে তুলে ধরল। আমার মতো হবি কেন? তুই আমর চেও সুন্দর।
শুভকে খুঁজতে তার রুমের দিকে যাচ্ছিল মালা।
হাতে মুখবন্ধ মোটাসোটা একটা এয়ারমেইল খাম আর পঞ্চাশ টাকার একটা নোট।
রুমে ঢোকার আগেই শুভর সঙ্গে তার দেখা হয়ে গেল।
শুভ বেশ ফিটফাট হয়ে বেরুচ্ছে। ফেডেড জিনসের সুন্দর প্যান্ট পরেছে পায়ে কালো বুট গায়ে বরফ সাদা টিশার্ট। খানিক আগে শেভ করেছে মাথায় শ্যাম্পু করে অনেকক্ষণ ধরে গোসল করেছে বলে খুবই ফ্রেস লাগছে তাকে। তার ওপর বেশ পুরুষালি সুন্দর গন্ধের পারফিউম ইউজ করেছে। সেতুর সঙ্গে দেখা হওয়ার কথা থাকলে এরকম ফ্রেস হয়েই বেরয় সে।
তবু মালা তাকে বলল তুই কি বেরুচ্ছিস?
দেখে বোঝা যাওয়ার পরও এরকম প্রশ্ন! শুভ খুবই ঠাট্টার ছলে নিল কথাটা। সিরিয়াস মুখ করে বলল না টয়লেটে যাচ্ছি।
মালা একটু থতমত খেল। কী?
হ্যাঁ। এরকম সাজগোজ করে জিনস বুট পরে টিশার্ট পরে পারফিউম না লাগিয়ে আমি কখনও টয়লেটে যাই?
মালার স্বভাব হচ্ছে অতিশয় ন্যাকামো করা অতিশয় আদুরে ভঙ্গিতে কথা বলা। ভাইয়ের সঙ্গে একটা দুটো কথা বলার পরই সেই ভঙ্গিটা বেরিয়ে এল। দেখ তুই কিন্তু আমার সঙ্গে ফাজলামো করবি না। বল না বেরুচ্ছিস?
শুভ একটু রুক্ষ্ম হল। শোন মালা
তার কথা শেষ হওয়ার আগেই চোখ বড় করল মালা। আপা না বলে হঠাৎ যে নাম ধরে ডাকছিস? বড় বোনকে কেউ নাম ধরে ডাকে?
তোর মাথায় ঘিলু আছে কী নেই পরীক্ষা করার জন্য ডাকলাম। সামান্য আছে। এজন্য নাম ধরে ডাকার সঙ্গে সঙ্গে রিয়্যাক্ট করলি। তবে আর একটু ঘিলু তোর মাথায় থাকা খুব দরকার ছিল। তাহলে বুঝতি এইসব পোশাক পরে কেউ বসে থাকে না। দেখেই বোঝা যায় সে কোথাও বেরুচ্ছে। প্রশ্ন করার দরকার হয় না।
ছোট্ট শিশুর মতো আদুরে ভঙ্গিতে গাল ফোলাল মালা। হয়েছে আর বলতে হবে না।
তারপর একটু থেমে বলল বাইরে যখন বেরুচ্ছিসই আমার কাজটা করে দিস সোনা।
কাজ মানে চিঠি পোস্ট করা।
হ্যাঁ। তুই তো জানিসই।
কিন্তু প্রত্যেক সপ্তাহে দুলাভাই ফোন করছেন ফোন করলে আধঘণ্টার কম কথা বলেন না বিদেশে থেকে বেচারা যা রোগজার করছেন সবই টেলিফোন বিলে চলে যাচ্ছে তারপরও প্রতি সপ্তাহে তুই তাকে দেড় দুদিস্তা করে চিঠি লিখছিস! তোদের কথা কি ফুরোয় না?
না ফুরোয় না। সারাজীবন ধরে বললেও ফুরোবে না।
খামটা শুভর হাতে দিল মালা। যেখানেই যাস চিঠিটা পোস্ট করে তারপর যাবি।
ডানহাতে খাম ধরে বা হাতটা মালার দিকে বাড়াল শুভ। রিকশা ভাড়া দে।
পঞ্চাশ টাকার নোটটা দিল মালা। চিঠি পোস্ট করতে বিশ টাকা আর দশটাকা তোর রিকশা ভাড়া। বাকি বিশ টাকা আমাকে ফেরত দিবি।
শুনে খ্যাক করে উঠল শুভ। তোর সাহস তো কম না। ছোটভাইর কাছে বিশটাকা ফেরত চাইছিস? আচ্ছা দেব কিন্তু তোর চিঠি আর কখনও পোস্ট করব না।
মালা মুম্বাই সিনেমার ভাইভক্ত বোনের ভঙ্গিতে বলল এখন আমাকে তাহলে কী করতে হবে?
বল বিশটাকা ফেরত দিতে হবে না সোনা।
মালা মিষ্টি করে হাসল। আচ্ছা বললাম।
পুরো সেনটেনসটা বল।
বিশটাকা ফেরত দিতে হবে না সোনা।
দ্যাটস গুড।
টাকাটা পকেটে খুঁজে বাড়ি থেকে বেরুল শুভ।
এক্সপোর্টফেয়ার থেকে কিছু ফুল কিনেছিল দোলন।
আসল ফুলের চেয়েও সুন্দর। বাড়িতে কারও আসার কথা থাকলে ড্রয়িংরুমের ফুলদানিগুলোতে সেই ফুল খুবই মন দিয়ে পরিপাটি করে সাজায়।
কথাটা সেতু জানে।
এখন কি সেই ফুলই সাজাচ্ছে দোলন! না হলে সেতু যে ওদের বাড়িতে ঢুকল টের পেল না কেন! সেতুর আসার কথা থাকলে নীচতলার বারান্দায় এসে দাঁড়িয়ে থাকে সে। অন্তত পাঁচ দশমিনিট আগ থেকে গেট বরাবর কোথাও না কোথাও সে থাকবেই যেখান থেকে সেতুকে ঢুকতে দেখা যাবে।
আজ কী হল?
নাকি সময়ের অনেক আগে চলে এসেছে সেতু!
সেতু ঘড়ি দেখল। না ঠিক সময়েই এসেছে। বারোটা বাজতে দশ মিনিট বাকি।
সেতু তারপর পা টিপে টিপে দোলনদের ড্রয়িংরুমের সামনে এসে দাঁড়াল।
হ্যাঁ যা ভেবেছিল তাই। ফুল সাজাচ্ছে দোলন। খুবই মগ্ন হয়ে সাজাচ্ছে। কোনওদিকে খেয়াল নেই।
নিঃশব্দে খানিক দাঁড়িয়ে দোলনকে দেখল সেতু তারপর মৃদুশব্দে গলা খাকাড়ি দিল। দোলন একেবারে চমকে উঠল। দরজার দিকে তাকিয়ে সেতুকে দেখে হাসল। ও তুই? কখন এলি?
সেতু ভেতরে ঢুকল।
অনেকক্ষণ।
যাহ।
সত্যি। তুই টেরই পাচ্ছিলি না।
তারপরই যেন সেতুকে খেয়াল করে দেখল সে। দেখে খুবই মুগ্ধ হল। চোখ বড় করে বলল কিন্তু তোকে দেখে মাথা খারাপ হয়ে যাচ্ছে।
কেন?
কী যে সুন্দর লাগছে!
ফুল রেখে সেতুর একেবারে গা ঘেঁষে দাঁড়াল দোলন। এই তুই এত সুন্দর কেন?
লম্বা সোফায় এককোণে বসল সেতু। বাস মালিকদের মতো কথা বলবি না।
মানে?
কোনও কোনও বাসের পেছনে লেখা দেখবি পৃথিবী এত সুন্দর কেন? এই কেনর উত্তর কী?
ঠোঁটের মজাদার একটা ভঙ্গি করল দোলন। বাপরে তুই দেখি মহাযুক্তিবাদি হয়ে গেছিস।
কিন্তু সে কোথায়?
নিশ্চয় রিকশায়।অস্থির হওয়ার কিছু নেই। বলেছে টাইমলি চলে আসবে। যে টাইমে আসার কথা সেই টাইমের আরও সাত মিনিট বাকি আছে।
আচমকা সেতু তারপর বলল তোদের বাড়িতে কী হয়েছে?
দোলন অবাক হল। কই কিছু হয়নি তো।
তাহলে এমন ভুতুড়ে ভুতুড়ে লাগছে কেন? অবশ্য তোদের বাড়িটা এমনিতেই ভুতুড়ে ধরনের।
আর তোদেরটা হচ্ছে জঙ্গল। দিনদুপুরে বেজী চড়ে বেড়ায়।
কথাটা পাত্তা দিল না সেতু। বলল বল না বাড়িটা আজ এত ভুতুড়ে লাগছে কেন?
দোলন তার লম্বা নাকের ডগাটা একটু মুছল। বাড়িতে কেউ নেই। আমি আর দুটো কাজের বুয়া।
খালাম্মা খালুজান কোথায়?
দুজনেই যশোর গেছেন। ভাইয়ার ওখানে।
বাড়িতে শুধু তুই?
হ্যাঁ। অসুবিধা কী?
এই বয়সী মেয়েকে কাজের বুয়াদের কাছে রেখে
দোলন হাসল। মা বাবা দুজনেই জানেন আমি খুবই বাঁজখাই টাইপের মেয়ে। আমার কাছে কেউ ভিড়বে না।
তোর জায়গায় আমি হলে এই চান্সটা যে কী নেয়া নিতাম না।
কী করতি?
ওকে রেখে দিতাম বাড়িতে।
শুনে চোখ বড় করল সেতু। কী?
হ্যাঁ।
কীভাবে?
টাকা পয়সা দিয়ে কাজের বুয়া দুটোকে ম্যানেজ করে ফেলতাম। ওকে বলতাম বাড়ি থেকে ব্যাগট্যাগ নিয়ে চলে আস। বলবে ঢাকার বাইরে কোনও বন্ধুর ওখানে বেড়াতে যাচ্ছ।
তারপর?
মা বাবা যে কদিন না আসবে আমার সঙ্গে থাকবে সে।
রাতেও?
তবে!
বলিস কী? রাতে একসঙ্গে থাকা মানে
মানে ফানে নিয়ে আমি ভাবছি না। যাকে ভালবাসি যার জন্য মরে যেতেও পারি তাকে নিয়ে ওসব ছুঁয়ো না ছুঁয়ো না ভাব করব কেন? সে যেমন করে আমাকে চাইবে আমিও তেমন করে তাকে চাইব। দুজন দুজনকে চাইলে অসুবিধা কী?
ওরকম করে চাসনি এখনও?
না। চান্স পাইনি। জায়গা কোথায়?
আমি ব্যবস্থা করে দিই। তুই আমাদের বাড়িতে কয়েকদিন থাকবি বলে চলে আয়। শুভ ভাইকেও বল চলে আসতে।
সেতু খুবই উজ্জ্বল হল। অমন করতে পারলে বেশ হয় না?
হ্যাঁ। করবি?
ধ্যাৎ!
লজ্জায় লাল হল সেতু। এসব ভাবতে ভাল লাগে কিন্তু করতে পারব না। বিয়ের আগে অমন করে শুভকে আমি পেতে চাই না। আমার মন ভরবে না।
ঠিক তখুনি কলিংবেল বাজল। দোলন লাফিয়ে উঠল। ওই এসে গেছে। তুই বোস আমি গেট খুলে দিচ্ছি।
দোলন ছুটে বেরিয়ে গেল।
দুপুরবেলা অফিস ফেলে বাড়ি চলে এসেছে শাহিন এমন ঘটনা কখনও ঘটেনি।
আজ কেন ফিরল?
বেডরুমে ঢোকার সঙ্গে সঙ্গে অবাক বিস্ময়ে স্বামীর দিকে তাকাল সুরমা। উতলা গলায় বলল কী হয়েছে? এ সময় ফিরে এলে যে? অফিস করনি?
কাতর ভঙ্গিতে বিছানায় বসল শাহিন। ছুটি নিয়ে এসেছি। শরীর ভাল লাগছে না।
কোনও রকমে জুতোটা খুলল শাহিন মোজা খুলতে পারল না। শুয়ে পড়ল।
ভারি শরীর নিয়েও দ্রুত বিছানার কাছে ছুটে এল সুরমা। ব্যস্ত ভঙ্গিতে শাহিনের কপালে হাত দিল। জ্বর এল না কি? হ্যাঁ শরীর বেশ গরম।
চোখ বন্ধ করে শাহিন বলল মাথাটাও খুব ধরে আছে।
মাথায় পানি দিয়ে দেব?
দাও। একটা চাঁদরও গায়ে দিয়ে দাও। ঠাণ্ডা লাগছে।
ওয়ার্ডরোব থেকে চাঁদর বের করে শাহিনের গায়ে দিয়ে দিল সুরমা। তারপর বাথরুম থেকে প্লাস্টিকের বড় বালতি ভরে পানি আনল মগ আনল এনে অতিযত্নে। স্বামীর মাথায় পানি দিতে লাগল।
এ সময় হন্তদন্ত হয়ে মা এসে ঢুকলেন। শাহিন কী হয়েছে বাবা?
তারপর ছেলের কপালে হাত দিলেন। ইস্ শরীর একেবারে পুড়ে যাচ্ছে। কখন এরকম জ্বর এল? সকালবেলা আমাকে বলবি না! জ্বর নিয়ে অফিসে গেলি কেন?
শাহিন মুমুর্ষ গলায় বলল তখন ছিল না। অফিসে যাওয়ার পর মাথা ব্যথা শুরু হল। শীত করতে লাগল। তারপর জ্বর এল।
পানি দেয়া বন্ধ করে উঠল সুরমা। তোয়ালে দিয়ে শাহিনের মাথা ভাল করে মুছে ঠিকঠাক মতো শুইয়ে দিল তাকে। তারপর কিচেনের দিকে চলে গেল। মা বসে রইলেন শাহিনের মাথার কাছে।
মিনিট পাঁচেকের মধ্যে এককাপ র চা আর একটা প্যারাসিটামল ট্যাবলেট নিয়ে এল সুরমা। শাহিনকে বলল উঠে বস। গরম গরম র চায়ের সঙ্গে ট্যাবলেটটা খেয়ে নাও। এ এমন কিছু না। শর্দি জ্বর। তিনবেলা তিনটা ট্যাবলেট খেলেই ঠিক হয়ে যাবে।
সঙ্গে সঙ্গে মুখিয়ে উঠলেন মা। কে বলেছে তোমাকে এসব ছাইপাস খেলে ঠিক হয়ে যাবে! তুমি কি ডাক্তার যে নিজের ইচ্ছে মতো অমুদ খাওয়াচ্ছ?
শাশুড়ির এই ধরনের আচরণে সুরমা একেবারে বিব্রত হয়ে গেল। কোনও রকমে বলল শর্দি জ্বরে এই ট্যাবলেটই দেয় মা।
মা আগের মতোই রুঢ় গলায় বললেন কোন ট্যাবলেট দেয় না দেয় সেটা ডাক্তার বুঝবেন। জ্বর এসেছে তোমার উচিত ছিল টেলিফোন করে ডাক্তার ডেকে আনা।
চোখ খুলে মায়ের দিকে তাকাল শাহিন। এইটুকু জ্বরে ডাক্তার ডাকবার দরকার কী?
তুই চুপ কর। দরকার আছে কি নেই আমি বুঝব! একা এতবড় একটা সংসার টানতে টানতে শেষ হয়ে যাচ্ছে ছেলেটা কিন্তু বাড়িতে তার কোনও যত্নআত্তি নেই। ঠিক আছে আমিই ডাক্তারকে ফোন করছি।
রাগি ভঙ্গিতে বেরিয়ে গেলেন মা।
শাহিন তারপর উঠে বসল। চায়ের কাপ এবং ট্যাবলেটের জন্য সুরমার দিকে হাত বাড়াল। দাও।
গভীর অভিমানে হাত সরিয়ে দিল সুরমা। না থাক। কেন? এসব খাওয়ার দরকার নেই। ডাক্তার আসুক।
স্ত্রীর অভিমানটা বুঝল শাহিন। মায়াবি গলায় বলল মন খারাপ করো না। মা সব সময়ই এমন।
এমন ছিলেন না হয়ে গেছেন। বাচ্চাকাচ্চা হয় না বলে আমাকে তিনি পছন্দ করেন না।
চায়ের কাপ এবং ট্যাবলেট হাতে কিচেনের দিকে চলে গেল সুরমা। শাহিনের মনটা খারাপ হয়ে রইল।
দুহাতে সেতুর একটা হাত ধরে শুভ বলল কী করা যায় বল তো!
চোখ তুলে শুভর দিকে তাকাল সেতু। কী হয়েছে?
উঠতে বসতে মা শুধু গালাগাল করছেন।
কেন?
চাকরির জন্য। আমার এখনও রেজাল্ট বেরয়নি। এ অবস্থায় কোথায় চাকরি পাব? কে আমাকে চাকরি দেবে?
সেতু মুখ গোমরা করে বলল এসব শুনতে আমার ভাল লাগছে না।
ভাল না লাগার কী হল?
এলাম তোমার সঙ্গে প্রেম করতে তুমি বলছ সমস্যার কথা।
সমস্যা থাকলে বলব না?
না বলবে না।
তাহলে কী করব?
আমাকে দেখবে।
দেখছি তো।
না দেখছ না। শাড়ি পরে এত সুন্দর করে সেজে এলাম আর তুমি আমার দিকে তাকিয়েও দেখছ না।
হাত ছেড়ে এক হাতে সেতুকে বুকের কাছে টেনে আনল শুভ। মুখটা সেতুর মুখের কাছে নিয়ে বলল কে বলেছে তাকাইনি? তাছাড়া তাকাতে হবেই বা কেন? আমার। চোখ জুড়ে সারাক্ষণই তুমি! মন জুড়ে তুমি! চোখ বুজে চোখ খোলা রেখে সারাক্ষণই তোমাকে দেখছি আমি।
সেতুর গালে ঠোঁট ছোঁয়াল শুভ। তারপর দুহাতে তার মুখটা তুলে ধরল। সেতুর চোখের দিকে অপলক চোখে তাকিয়ে বলল তোমার মতো এত সুন্দর মুখ আমি আর কারও দেখিনি।
একথার পর দুহাতে শুভর গলা জড়িয়ে ধরল সেতু। এভাবে বল বলেই আর কারও কথা ভাবতে পারি না আমি।
শুভ অবাক হল। আর কারও কথা মানে? কার কথা ভাবতে চাও?
ভাবতে চাই না। বাধ্য হতে পারি।
কথাটার অর্থ কী?
অর্থটা তুমি জান। তোমার সঙ্গে বিয়েতে ভাইয়ারা কিছুতেই রাজি হবে না।
আবার সেতুর চোখের দিকে তাকাল শুভ। সেতু যেভাবে কথাটা তাকে বলেছিল ঠিক সেইভাবে বলল এলাম তোমার সঙ্গে প্রেম করতে আর তুমি বলছ সমস্যার কথা।
শুনে খিলখিল করে হেসে উঠল সেতু। আমার কথা আমাকে ফিরিয়ে দিলে?
দিলাম। কিন্তু ভাইয়ারা যদি বিয়েতে রাজি না হন তাহলে তুমি কী করবে?
জানি না।
ভাবনি?
না।
আজ থেকে ভাববে।
এসব ভাবার দায়িত্ব আমার না।
তাহলে কার?
তোমার।
আমি যা ভাবব যা করব তুমি তা মেনে নেবে?
তোমার কী মনে হয়?
মনে হয় নেবে। তবে ওই ধরনের পরিস্থিতি হলে তোমাকে নিয়ে আমি পালিয়ে যাব।
তাই নাকি?
কেন তুমি বিশ্বাস করছ না?
না।
বল কী?
কেন বিশ্বাস করছি না জানো? যত সহজে বলছ আমি জানি এত সহজে কাজটা তুমি করবে না। চট করেই বড় বড় কথা যারা বলে আসল সিদ্ধান্ত নেয়ার সময় তারা সাধারণত পিছিয়ে থাকে।
তার মানে আমার ওপর তোমার ভরসা নেই?
সেতু অন্যদিকে তাকিয়ে বলল এইসব প্রশ্নের উত্তর আমি এখন দেব না। আমি শুধু জানি আমি তোমাকে ভালবাসি এই জীবন আমি তোমার সঙ্গে কাটাব। কেমন করে কাটাব তুমি না পারলে সেই সিদ্ধান্ত আমি নেব।
কথাটা শুনে খুব ভাল লাগল শুভর। মুগ্ধ চোখে সেতুর দিকে তাকিয়ে রইল সে।
বিকেলবেলা নিজের রুমে বসে টিভি দেখছে শিলা দুহাতে দুকাপ চা নিয়ে রেখা এসে দরজার সামনে দাঁড়াল। আসব ভাবী?
টিভিস্ক্রিন থেকে চোখ ফিরিয়ে রেখার দিকে তাকাল শিলা। এসো।
তারপর রিমোট টিপে টিভি অফ করল।
রুমে ঢুকে একটা কাপ শিলার দিকে এগিয়ে দিল রেখা। চা খাও।
কাপটা নিল শিলা। হঠাৎ চা নিয়ে এলে?
চা খেতে খুব ইচ্ছে করছিল।
বিকেলের চা খাওনি?
খেয়েছি। কিন্তু চাটা তেমন ভাল ছিল না। রানি এত অখাদ্য চা করে মুখে দেয়া যায় না। এজন্য নিজেই চা করলাম। চা করার সময় মনে হল তোমার জন্যও করি।
শিলা চায়ে চুমুক দিল।
রেখা বলল ঘরে ভালও লাগছিল না। ভাবলাম চা খেতে খেতে তোমার সঙ্গে গল্প করি।
রেখা তার চায়ের কাপে চুমুক দিল।
শিলা বলল বাচ্চারা কোথায়?
কম্পিউটার গেম খেলছে।
তিনজনেই?
না। মেয়ে দুটো। বাবলুকে দেখলাম না।
বোধহয় বাইরে গেছে।
কথাটা যেন শুনতে পেল না রেখা। কী রকম আনমনা হয়ে গেল।
ব্যাপারটা খেয়াল করল শিলা। কী হয়েছে তোমার?
রেখা চমকাল। কই কিছু হয়নি তো।
আনমনা হয়ে আছ কেন?
কদিন ধরে সবকিছু খুব একঘেয়ে লাগছে। বাচ্চাদের হাফইয়ার্লি শেষ হল বেশ কয়েকদিন ছুটি। তার আগে গেল সামার ভেকেশান কিন্তু এবার কোথাও যাওয়া হল না।
হ্যাঁ। সবাই মিলে কোথাও গিয়ে কয়েকদিন কাটিয়ে এলে হতো। বাচ্চাগুলো এনজয় করত আমাদেরও ভাল লাগত।
বাড়িতে একটা উৎসব আনন্দ হলেও ভাল হতো। একঘেয়েমিটা কাটত।
সেতুর বিয়ে ছাড়া সেই সম্ভাবনা নেই।
কথাটা শুনে রেখা যেন একটু উৎসাহিত হল। পর পর দুটো চুমুক দিল চায়ের কাপে। ভাইয়াকে বল সেতুর বিয়ে দিয়ে দিক। আমরা কয়েকদিন মজা করি।
চায়ে শেষ চুমুক দিয়ে কাপটা নামিয়ে রাখল শিলা। এত আদরের বোনকে এত তাড়াতাড়ি বিয়ে দিতে সে বোধহয় রাজি হবে না। তবে আমি মনে করি ভালপাত্র পেলে উপযুক্ত মেয়েদের বিয়ে দিয়ে দেয়াই ভাল।
রেখাও তার কাপে শেষ চুমুক দিল। ঠিক তখুনি রিনরিন শব্দে বেজে উঠল টেলিফোন। উঠে গিয়ে ফোন ধরল শিলা। হ্যালো।
ওপাশ থেকে বেশ ভরাট পুরুষালি গলায় ভেসে এল আমি আপনার একজন ভক্ত। আপনি এত সুন্দর এত ভাল আমার ভাষাজ্ঞান কম বলে আপনাকে আমি ঠিক বুঝিয়ে বলতে পারব না যে আপনার জন্য দিনরাত চব্বিশ ঘন্টা আমি কী রকম কী বলব বেচায়েন মানে বেচায়েন হয়ে থাকি। আমার খবু ইচ্ছে করে আপনাকে নিয়ে কোথাও পালিয়ে যাই। কিন্তু আপনার স্বামীর ভয়ে এটেম্পটা নিতে পারছি না। লোকটা এমন করে পাহারা দিয়ে রাখছে আপনাকে। এত বড় বড় ছেলেমেয়ে থাকার পরও স্ত্রীকে এভাবে পাহারা দিয়ে রাখার কী দরকার বলুন তো। যদিও আপনাকে দেখে বোঝা যায় না যে আপনার ছেলেমেয়ে হয়েছে। মানে বিয়ে যে হয়েছে এটাই বোঝা যায় না।
এসব কথা শুনতে শুনতে ঠোঁটে মৃদু একটা হাসি ফুটে উঠল শিলার। গলাটা সে প্রথমেই চিনে ফেলেছিল কিন্তু কিছু বলেনি। এখন আড়চোখে একবার রেখার দিকে তাকাল। রেখা আনমনা হয়ে আছে। শিলা যে টেলিফোন ধরে আছে রেখা যেন তা দেখতেই পাচ্ছে না।
চাপা গলায় শিলা বলল ফাজলামো করো না। রেখা আমার রুমে। আমরা দুজনে মিলে এইমাত্র চা খেলাম। কখন আসবে?
ওপাশে থতমত খেল মামুন। যাহ বাবা ধরা খেয়ে গেলাম! আসতে একটু দেরি হবে বলেই ভাবলাম তোমাকে একটু পটাই যাতে বাড়ি গিয়ে কোনও কৈফিয়ত না দিতে হয়। রেখাই সব মাটি করে দিল।
বুঝলাম।
কী বল একটু দেরি করে এলে কোনও অসুবিধা আছে?
ছে। কী কারণে দেরি করবে?
কারণ আবার কী বিজনেস।
এত বিজনেস করার দরকার নেই। চলে এস।
ঠিক আছে আসছি। এক্ষুনি আসছি যে কাজে দেরি হওয়ার কথা সেটা না হয় আজ করব না। শোন।
বল।
একটা জলচৌকির অর্ডার দিয়েছি। সঙ্গে নিয়ে আসব?
কথা না বলে হেসে টেলিফোন নামিয়ে রাখল শিলা।
এসবের কয়েকদিন পর সেতুর বিয়ের একটা প্রস্তাব এল।
স্বপন সেদিন বাড়ি ফিরল একটু রাত করে। ফিরে জামাকাপড় না ছেড়েই রুমের একপাশে রাখা দুটো চেয়ারের একটায় গা এলিয়ে বসল। রেখা টিভি দেখছিল। বলল টিভিটা অফ কর।
মুখ ঘুরিয়ে স্বামীর দিকে তাকাল রেখা। কেন?
কথা আছে।
খুব জরুরি?
মোটামোটি।
কিন্তু আমি খুব ভাল একটা প্রোগ্রাম দেখছি।
আচ্ছা দেখ।
উঠে ড্রেসিংরুমের দিকে যাবে স্বপন রেখা বলল ঠিক আছে বল।
তারপর টিভি অফ করল।
স্বপন আবার আগের জায়গায় বসল। তোমার মেয়ে ঘুমিয়েছে?
রেখা গ্রীবা বাঁকাল। স্বাভাবিক গলাই রুক্ষ্ম হয়ে গেল তার। আমার মেয়ে মানে?
স্বপন হাসল। তোমার গর্ভজাত।
গর্ভটা কি আমি অন্য কারও কাছে গিয়ে তৈরি করে এনেছিলাম! নাকি মেয়েটা অন্য কোথাও থেকে নিয়ে এসেছি?
অন্য সময় হলে এই নিয়ে কিছু মজা করত স্বপন। এখন করল না। মুহূর্তে সারেন্ডার করল স্ত্রীর কাছে। সরি। ভুল হয়ে গেছে।
বল আমাদের মেয়ে।
বলছি। কোথায় সে? ঘুমিয়েছে?
হ্যাঁ।
তাহলে কথাটা বলা যায়। কারণ টুপলু শুনলে মুহূর্তে রাষ্ট্র হয়ে যাবে। ছুটে গিয়ে প্রথমেই বলবে মুন্নিকে। মুন্নি এবং সে দুজনে মিলে বলবে বাবলুকে। এক ফাঁকে হয়তো রানিকেও বলবে। অর্থাৎ মিনিট চার পাঁচেকের মধ্যে সারাবাড়ি জেনে যাবে।
রেখা আবার গ্রীবা বাঁকাল। কী এমন কথা?
সেতুর বিয়ে।
কথাটা যেন বুঝতে পারল না রেখা। গলা আরেকটু তীক্ষ্ণ হল তার। কী?
স্বপন আবার বলল সেতুর বিয়ে।
মানে?
বিয়ের আবার মানে কী? বিয়ে। তেরো বছর আগে তোমার আমার যা হয়েছে। ফলাফল হচ্ছে একটি কন্যা সন্তান। ডাকনাম টুপলু। ভাল নাম
বাজে কথা না বলে আসল কথাটা বল। কোথায় বিয়ে কী বৃত্তান্ত?
অসাধারণ একটা পাত্র পাওয়া গেছে। ডালাসের কোন এক ইউনিভার্সিটি থেকে এমবিএ করেছে। আমাদের কাছাকাছিই বাড়ি। বনানীতে। তিন ভাইয়ের মধ্যে এই ছেলে ছোট। বোন নেই। বাবা এবং বড় দুভাই বিজনেস করে। মতিঝিলে একটা অফিস আরেকটা চিটাগাংয়ে।
কীসের বিজনেস?
এক্সপোর্ট ইমপোর্টের বিশাল বিজনেস।
এবার মুখটা উজ্জ্বল হল রেখার। বল কী এ তো দারুণ ব্যাপার।
স্বপন যেন আনন্দে একেবারে ফেটে পড়ল। সত্যি দারুণ ব্যাপার। ছেলেটির নাম আনিস। খুবই হ্যাঁন্ডসাম ছেলে। বোম্বের সারদ কাপুর না কী যেন একটা নায়ক আছে। অনেকটা ওরকম দেখতে।
যাহ।
সত্যি। বোনের বিয়ে নিয়ে আমি কি মিথ্যে বলব! তাছাড়া তোমরা তো সবাই দেখবেই। সেতুকে কোথায় যেন সে দেখেছে। ইউনিভার্সিটির ওদিকেই হবে। সেতুর ইউনিভার্সিটির কাছাকাছি ওদের বাড়ি।
তাহলে ওদিকেই দেখেছে।
দেখেই খোঁজখবর নিয়েছে। জেনেছে আমার বোন।
প্রস্তাবটা আনল কে?
হাসান আমার বন্ধু। সাংবাদিক। হাসানের সঙ্গে ছেলের বড়ভাইর বন্ধুত্ব। এসব ক্ষেত্রে যা হয় আর কি! যোগাযোগের ডালপালা বেরিয়ে যায়।
রেখা মুগ্ধ গলায় বলল সত্যি দারুণ ব্যাপার। মাত্র কদিন আগে ভাবী আর আমি সেতুর বিয়ে নিয়ে কথা বলছিলাম।
কী কথা?
মানে সেতুর বিয়ে হলে বাড়িতে একটা উৎসব আনন্দ হয় এই আর কি! ভাবি অবশ্য বলছিলেন এত আদরের বোনকে এক্ষুনি বিয়ে দিতে রাজি হবেন না ভাইয়া। আচ্ছা শোন তুমি কি ভাইয়াকে বলেছ?
না এখন গিয়ে বলব।
আগে তাঁকে বল। তিনি রাজি না হলে !
রাজি না হওয়ার কোনও কারণ নেই।
কিন্তু সব শুনে মামুন কী রকম গম্ভীর হয়ে গেল। থমথমে গলায় বলল বিয়ের পর সেতুকে কি আমেরিকায় নিয়ে যাবে?
স্বপন উৎসাহি গলায় বলল না। ছেলে আমেরিকায় সেটেল করবে না বাংলাদেশেই করবে। নিজেদের বিজনেস দেখবে। বিজনেস দেখার জন্যই আমেরিকা থেকে এমবিএ করে এসেছে সে?
ফলস এমবিএ না তো?
মানে?
আমেরিকায় ডিসওয়াসের কাজ করেও কিন্তু দেশে ফিরে অনেকে বলে অমুক ইউনিভার্সিটিতে পড়েছি তমুক ইউনিভার্সিটিতে পড়েছি।
পাগল হয়েছ! আমার সঙ্গে অমন কেউ করবে! হাসান আমার নেচার জানে না?
তবু মুখ উজ্জ্বল হল না মামুনের। আগের মতোই থমথমে গলায় বলল আমাদের একমাত্র বোন তাকে আমি বিদেশে থাকতে দেব না।
এসব ওরা জানে ভাইয়া।
কে বলেছে?
হাসান।
তোর সঙ্গে কথা বলার পর বলেছে?
না আগেই। কারণ ও এসব জানে।
এবার মুখে হাসি ফুটল মামুনের। তাহলে তো খুব ভাল কথা। এরচে ভাল পাত্র হয় না।
তুমি কী বল? কথাবার্তা বলব?
বলবি মানে? অবশ্যই বলবি। কালই বলবি।
ভেবে দেখ।
র কী ভাবব? আমার ভাবনা ফাইনাল।
কিন্তু সেতুর পড়াশুনো এখনও শেষ হয়নি।
তাতে কী হয়েছে। বিয়ের পরও পড়বে। আজকাল অনেকেই তা করছে। তুই কোনও গড়িমসি করিস না। ভাল করে খোঁজ খবর নিয়ে কথা ফাইনাল করে ফেল।
শুভর ছবির দিকে তাকিয়ে থাকতে সেতুর মনে হল আচ্ছা ওর নাকের ডগায় যদি মোটা একখানা গোঁফ থাকত তাহলে কেমন হতো!
গোঁফঅলা শুভকে দেখার জন্য তারপর মনটা ছটফট করে উঠল সেতুর। ছবিটা হাতে নিয়ে পড়ার টেবিলে এল সে। বলপয়েন্টে অতিযত্নে অতি নিখুঁত করে ছবির নাকের তলায় বেশ মোটা একখানা গোঁফ এঁকে দিল। সঙ্গে সঙ্গে চেহারা একেবারেই অন্যরকম হয়ে গেল শুভর। এই শুভকে দেখে খিলখিল করে হেসে উঠল সেতু। আঁকা গোঁফে আঙুলের ডগা ছুঁইয়ে বলল গুন্ডা।
সেতু যখন শুভর গোঁফ নিয়ে ব্যস্ত সে সময় পানির গ্লাস হাতে তাদের বেডরুমে স্বামীর সামনে দাঁড়িয়ে আছে শিলা। আসলেই মামুনের চে সে একটু বেশি লম্বা। এই বয়সেও ফিগার অত্যন্ত চমৎকার তার। গায়ের রং দুধের সরের মতো। সাজগোজের প্রতি খুবই ঝোঁক। বাড়িতেও বেশির ভাগ সময় সুন্দর শাড়ি পরে থাকে। বেশ কিছু গহনা পরে থাকে। সনু ওয়ালিয়ার মতো সামান্য লক্ষ্মীট্যারা সে। কাছ থেকে খেয়াল না করলে ব্যাপারটা একেবারেই ধরা যায় না। তবে শিলার সবচে বড় খুঁত তার পা। পা দুটো ময়ূরের পায়ের মতো।
শিলা যতটা ফিগার সচেতন মামুন ততোটাই উদাস। বয়স এখনও পঞ্চাশ হয়নি। তবু তার মধ্যে একটা বুড়োটে ভাব। মাথার চুল বেশ পেকেছে শরীরটা মোটার দিকে। চোখে বহুদিন ধরে চশমা। কিন্তু মনের দিক দিয়ে সে বেশ সজীব। অন্তত শিলার কাছে। আর পোশাক পরে ভাল। দামী ব্র্যান্ডের শার্ট প্যান্ট টাই জুতো। মাঝে মাঝে সুন্দর সানগ্লাস পরে। ভাল পারফিউম ইউজ করে ভাল আফটারশেভ ইউজ করে।
আজ করেছে আজেরো।
আজেরোর গন্ধটা খুব প্রিয় শিলার। এজন্য স্বামী তারচে বেটে জেনেও তার পাশে সে এখন দাঁড়িয়েছে।
কিন্তু পানিটা আজ খেল না মামুন। বলল এখন থেকে কিছুদিন তোমার হাতের পানি না খেলেও চলবে।
শিলা অবাক হল। কেন?
বোনের বিয়ে। মন মাথা দুটোই ঠান্ডা হয়ে গেছে।
কিন্তু আমি খুব চিন্তায় পড়ে গেছি।
তোমার কীসের চিন্তা? বিয়ে তো তোমার না!
বাজে কথা বলো না।
ঠিক আছে চিন্তাটা কী বল।
এত ভাল পাত্রের সঙ্গে বোনের বিয়ে দিচ্ছ আমার চিন্তা হচ্ছে নিজের মেয়ের জন্য এরকম পাত্র পাব কি না!
আমার ওইটুকু মেয়ের বিয়ে নিয়ে এখনই চিন্তা করছ তুমি?
ওইটুকু কই? ক্লাস এইটে পড়ছে। দেখতে দেখতে বড় হয়ে যাবে। আগে এই বয়সী মেয়েদেরই বিয়ে হয়ে যেত। আমার দাদীর হয়েছিল দশবছর বয়সে।
তার মায়ের বিয়ে হয়েছিল নিশ্চয় আটবছর বয়সে। তার মায়ের তিনচার আর তার মায়ের মায়ের পেটে থাকা অবস্থায়ই তাই না।
শিলা হাসল। সব সময় ফাজলামো করো না।
ফাজলামো করছি না। আগের দিনে অল্প বয়সেই বিয়ে হতো মেয়েদের। এখন হয় না। শোন তোমাকে একটু জ্ঞান দিই। ফ্যামিলি ট্রেডিসান জিনিসটা হচ্ছে বড়গুলো একধাপ গেলে ছোটগুলো যায় দুই ধাপ। অর্থাৎ ।
বুঝেছি।
পুরোটা মনে হয় বোঝনি। অর্থ হচ্ছে বোনের চে মেয়ের বিয়ে আরও ভাল পাত্রে হবে। যেমন আমার চে স্বপনের বিয়ে আরও ভাল পাত্রিতে হয়েছে আরও ভাল ফ্যামিলিতে হয়েছে।
একথা শোনার সঙ্গে সঙ্গে চেহারা বদলে গেল শিলার। শিলা আর শিলা রইল না। মা কালীর রূপ ধারণ করল। কী আমার চে রেখা ভাল? আমাদের চে রেখাদের ফ্যামিলি ভাল? এতবড় অপমান তুমি আমাকে করলে?
হাতের গ্লাস ঠাস করে দেয়ালে ছুঁড়ে মারল শিলা। পানি এবং কাঁচের টুকরোয় বেডরুমের মেঝে ছেয়ে গেল। কিছুই খেয়াল করল না সে দৌড়ে রুম থেকে বেরিয়ে গেল।
ততোক্ষণে যা বোঝার বুঝে গেছে মামুন। কপালে হাত দিয়ে অসহায় ভঙ্গিতে বিছানায় বসে পড়ল। নিজেকে নিজে কোনও রকমে শুধু বলল সর্বনাশ করে ফেলেছি। একদম সর্বনাশ করে ফেলেছি।
সুন্দর একটা পাঞ্জাবি পরেছে স্বপন।
ড্রেসিংরুম থেকে বেরিয়ে এসে বলল কেমন লাগছে আমাকে?
রেখা মুগ্ধ চোখে স্বামীর দিকে তাকাল। কিন্তু সে কথা বলার আগেই টুপলু নির্বিকার। গলায় বলল পচা।
টুপলু যে রুমের এককোণে বসে পুতুল খেলছে খেয়ালই করেনি স্বপন। পচা শব্দটা শুনে করল। কপট রাগের গলায় বলল এই তোকে জিজ্ঞেস করেছি? তুই যা এখান থেকে।
বাপকে মোটেই পাত্তা দিল না মেয়ে। বলল না যাব না। দেখছ না খেলছি!
টুপলুর দিকে আর তাকাল না স্বপন। রেখাকে বলল বোনের বিয়ে উপলক্ষে নতুন পাঞ্জাবিটা পরলাম। হাসানরা আজ আমার সঙ্গে কথা বলতে আসবে। এজন্য খুব মুডে আছি।
রেখা বলল এখনও বিয়ের কিছুই হয়নি এখনই এত মুডের কী হল?
আজ সব ফাইনাল হবে।
তারপর বেশ স্বস্তির গলায় বলল সেতুর বিয়েটা হয়ে গেলে আপাতত আমাদের আর কোনও প্রেসার থাকে না। বাবলু মুন্নি ওদের বিয়ের বহু দেরি।
এই প্রথম ব্যাপারটা মাথায় ঢুকল টুপলুর। পুতুল ফেলে লাফিয়ে উঠল সে। মা বাবার মাঝখানে এসে দাঁড়াল। উত্তেজিত গলায় বলল ফুপির বিয়ে? কবে?
সঙ্গে সঙ্গে মেয়েকে ধমক দিল রেখা। চুপ কর। সব কথায় নাক গলানো!
ব্যাপারটা পছন্দ করল না স্বপন। মেয়েকে কাছে টেনে রেখাকে বলল এটা ঠিক হল না। খানিক আগে দমক দিয়েছি আমি এখন দিলে তুমি। দুজনেই যদি এমন করি মেয়েটি তাহলে কার কাছে যাবে?
টুপলু গাল ফুলাল। আমি ফুপির কাছে চলে যাব।
রেখা আগের মতোই রাগি গলায় বলল যা এক্ষুনি যা।
টুপলুকে কোলের কাছে টেনে চেয়ারে বসল স্বপন। মাথায় পিঠে হাত বুলিয়ে আদর করতে করতে বলল শোন মা ফুপির বিয়ের কথা এখন কাউকে বলো না কেমন! বড়দের কথা ছোটদের কখনও বলতে হয় না।
খুবই সুবোধ ভঙ্গিতে মাথা নাড়ল টুপলু। আচ্ছা।
তারপর অতি নিরীহ ভঙ্গিতে বেরিয়ে গেল।
স্বপনও উঠল। কিন্তু দরজার দিকে যাওয়ার আগেই রেখা তাকে ডাকল। এই যে ভদ্রলোক শুনুন।
স্বপন থমকে দাঁড়াল। ডাকের ভঙ্গিটা মারাত্মক। নিশ্চয় ভয়ংকর কোনও কথা আছে। বুকটা ছ্যাত করে উঠল স্বপনের। স্ত্রীর সঙ্গে কণ্ঠ মিলিয়ে বলল জ্বী বলুন।
বোনের বিয়ে উপলক্ষে মাঝারি ধরনের একট প্রেসার আছে আপনার।
তা আমি কিছুটা বুঝেছি।
যেটুকু বুঝেছেন বলুন শুনে কৃতার্থ হই।
বোধহয় গোটা তিন চারেক শাড়ি কিনে দিতে হবে আপনাকে।
তাতে দিতে হবেই। কিন্তু শাড়ি আমি ধর্তব্যের মধ্যেই আনিনি।
তাহলে?
কিঞ্চিত গহনাও দিতে হবে।
স্বপন একটা ঢোক গিলল। কী পরিমাণ?
খুব বেশি না। মাত্র একসেট।
সেটের সাইজ? মানে ওজন?
এক্ষেত্রে একটু সমস্যা আছে। সামান্য ওজনদার।
ভরির হিসেবে কতটা হতে পারে?
আপনি আরেকটু বসুন বলছি।
কপট ভয়ের ভঙ্গি করে স্বপন বলল বসতে হবে কেন?
শুনে অকস্মাৎ ভিড়মি খেতে পারেন। ভিড়মি খেয়ে পপাতধরণীতল হলে ব্রেন হেমারেজ হওয়ার সমূহ সম্ভাবনা থাকে। স্বামীর ব্রেন হেমারেজ ঘটাতে মন চাইছে না।
অতটা বোধহয় হব না। আপনি নিঃসংকোচে বলুন। কত ভরি?
এই ধরুন বিশ বাইশ ভরি। মজুরিসহ লাখ দেড়েক টাকার ব্যাপার।
ভুরু কুঁচকে রেখার দিকে তাকাল স্বপন। গলার স্বর এবং ভাষা দুটোই স্বাভাবিক করল। চান্সটা একটু বেশি নিয়ে ফেললে না?
রেখা হাসল। কোনও কোনও সময় বেশি করেই চান্স নিতে হয়। ঝোঁপ বুঝেই তো কোপ মারে লোকে। আমাদের একটা মাত্র ননদ আর তোমরা এত বড়লোক। আর কিছু কি বলবার দরকার আছে?
না দরকার নেই। গ্রানটেড। কাটায় কাটায় বাইশ ভরি পেয়ে যাবে।
খুবই উজ্জ্বল ভঙ্গিতে বেরিয়ে গেল স্বপন।কোনও কোনও টেলিফোনের শব্দে শুভর মনে হয় এই ফোনটা আমার।
যখন এরকম মনে হয় বাড়ির যেখানেই থাক ডাইনিংস্পেসের দিকে ছুটে আসে শুভ। কারণ ফোনটা ডাইনিংস্পেস এবং ড্রয়িংরুমের মাঝামাঝি একটা জায়গায় থাকে। এরকম টেলিফোনের সময় কাছে পিঠে কেউ থাকলেও শুভ খেয়াল করে না।
এখনও করল না।
টেলিফোনের শব্দ শুনে যখন মনে হয়েছে ফোনটা আমার নিজের রুম থেকে। পাগলের মতো ছুটে এসেছে সে। প্রায় হামলে পড়ে ফোনটা ধরেছে। হ্যালো।
ওপাশ থেকে দোলন বলল আমি সেতু।
সেতু নামটা শুনে হৃদয়ের শব্দ বদলে যাচ্ছিল শুভর। মুহূর্তের জন্যে মাত্র। তারপরই দোলনের চালাকিটা সে ধরে ফেলল। হাসিমুখে বলল তাই নাকি?
কেন বুঝতে পারছ না?
পারছি। বলো দোলন।
দোলন খিলখিল করে হেসে উঠল। যাহ ধরা পড়ে গেলাম!
তারপর সেতুর সঙ্গে কী প্রোগ্রাম হয়েছে ঝটপট বলে ফেলল সে। শুনে আনন্দে উজ্জ্বল হয়ে গেল শুভর মুখ। ঠিক আছে কোনও অসুবিধা নেই। আমি আসছি।
সেতুর সঙ্গে দেখা হওয়ার কথা শুনলে মুহূর্তেই সেতুর পাশে নিজেকে দেখতে শুরু করে শুভ। বিভিন্ন এঙ্গেলে দেখতে শুরু করে এবং শুভর বেশ একটা ঘোর লেগে যায়।
এখনও লাগল। ঘোরের মধ্যে টেলিফোন নামিয়ে রাখল সে। রেখেই চমকে উঠল। মা দাঁড়িয়ে আছেন শুভর একেবারে পাশেই। মাকে দেখে অকারণে হে হে করে একটু হাসল শুভ। সেই হাসি একেবারেই পাত্তা দিলেন না মা। স্বভাবসুলভ কঠিন স্বরে বললেন কোথায় যেতে হবে এখন?
শুভ সঙ্গে সঙ্গে মিথ্যে বলতে শুরু করল। এই তো আমার এক বন্ধুর ওখানে।
বন্ধুর নাম কী?
দোদুল।
কী? আমি যে শুনলাম দোলন।
হ্যাঁ হ্যাঁ দোলন। তবে দোদুল নামেও আমার এক বন্ধু আছে।
দোলন কি কোনও ছেলের নাম হয়?
হবে না কেন? মাহাবুবুল হক দোলন নামে একজন ছাত্রনেতা ছিলেন না? তুমি তার নাম শোননি?
না। আমি জানি দোলন শুধু মেয়েদেরই নাম হয়।
না। অনেক ছেলের নাম দোলন। যে ছেলেরা ছোটবেলায় খুব দোলনা চড়তো তাদের অনেকেরই নাম দোলন। শব্দটা এসেছে দোলনা থেকে।
বাজে কথা বলিস না। তারপর গলা আরও কঠিন করলেন মা। কী কাজে যাচ্ছিস?
না তেমন কোনও কাজ নেই। পরীক্ষা টরিক্ষা শেষ হয়ে গেছে লেখাপড়া নেই বন্ধুবান্ধব মিলে আড্ডা দেব।
আড্ডা শব্দটা বলেই ভুলটা করল শুভ। মা একেবারে তেলে বেগুনে জ্বলে উঠলেন। কি আড্ডা দিবি? তোর মতো ছেলে আড্ডা দেয় কী করে? যাদের সংসার ঠিক মতো চলে না তাদের আবার আজ্ঞা কীসের? বড়ভাই ছোট একটা চাকরি করে এতবড়
সংসারটা চালায় ।
এবার শুভও একটু কঠিন হল। কেমন একটা তর্ক করার মনোভাব হল তার। ভাই একা চালাবে কেন? বাড়ি ভাড়ার টাকা আছে না?
কথাটা পাত্তাই দিলেন না মা। তা আর কটাকা? সাত হাজার টাকা কোনও টাকা হল? বোনটা এখনও তোদের ঘাড়ের ওপর। হাজারবার বললাম বিদেশে থাকা ছেলের কাছে বিয়ে দেয়ার দরকার নেই। তখন আমার কথা কেউ শুনলি না। না শাহিন শুনল না তুই। চারবছর হয়ে গেল মেয়েটা এখনও স্বামীর কাছে যেতে পারল না।
এক কথা থেকে আরেক কথায় যাওয়ার স্বভাব মা র। কথা বলার ভঙ্গিটা রাগি ধরনের। মুখে হাসি বলতে গেলে দেখাই যায় না। গার্লসস্কুলের অংকের টিচারদের মতো।
মাকে মোটামুটি পছন্দই করে শুভ। তবে যখন এককথা থেকে চট করে আরেক কথায় চলে যান তখন শুভ যায় রেগে।
এখনও রাগল। খেকুড়ে গলায় বলল আপা এখনও যেতে পারেনি তো কী হয়েছে? পারবে।
কবে পারবে?
দুলাভাই চেষ্টা করছেন।
চারবছর ধরেই শুনছি চেষ্টা করছে। এই হল বলে। হতে তো দেখি না।
না হলেই বা কী? আপা তো তোমাদেরটা খাচ্ছে না। মাঝে মাঝে খরচের টাকা। পাঠাচ্ছেন দুলাভাই। সেই টাকা সংসারেই দিচ্ছে আপা। রেজাল্ট বেরুবার পর আমিও বসে থাকব না। চাকরি নিয়ে নেব। তুমি এত অস্থির হয়ে গেছ কেন?
বেকার ছেলেমেয়ে আমি দেখতে পারি না। এখুনি কিছু একটা করা উচিত তোর।
ঠিক আছে করব। এখন দয়া করে লেকচারটা বন্ধ কর। মাফ করে দাও আমাকে।
মা তবু থামলেন না। আগের মতোই রাগি গলায় বললেন কাজের কথা বললেই লেকচার না?
নিজের রুম থেকে দেবর এবং শাশুড়ির কথা শুনতে পাচ্ছিল সুরমা। এগারো বছর বিয়ে হয়েছে কিন্তু ছেলেপুলে হয়নি তার। শরীর বেশ ভারির দিকে। ফলে হাঁটাচলায় ইদানিং বেশ ধীর সে। শুভর জন্য টানটা একটু বেশি। এজন্যই এখন রুম থেকে বেরুল। আস্তেধীরে মা এবং ছেলের অদূরে এসে দাঁড়াল। শাশুড়ির দিকে তাকিয়ে নিরীহ গলায় বলল ওকে বকছেন কেন?
শুনে গরম তেলে নতুন করে যেন বেগুন পড়ল। শুভকে ছেড়ে সুরমাকে নিয়ে পড়লেন মা। বকতে আর পারি কোথায়? তোমার জন্য তো ওর সঙ্গে কথাই বলতে পারি না। কথা শুরু করলেই ছুটে এসে ঝাঁপিয়ে পড়। মায়ের চে মাসির দরদ বেশি।
সুরমা তার স্বভাব সুলভ নিরীহ গলায় বলল কথাটা আপনি ঠিক বললেন না। বড়ভাবী মায়ের মতোই। নিজের ছেলে থাকলে তাকে আমি শুভর চে বেশি আদর করতাম না।
আদর করা আর লাই দেয়া এক না।
সুরমার আগে এবার কথা বলল শুভ। ভাবী আমাকে কোনও লাই দেয়নি। ভাবীর জন্য এখনও এই বাড়িতে থাকতে পারছি আমি। নয়তো তোমার কারণে অনেক আগেই বাড়ি ছাড়তে হতো।
সুরমাকে ছেড়ে আবার শুভকে ধরতে যাবেন মা তার আগেই শুভকে ছোটখাট একটা ধমক দিল সুরমা। এত কথা বলিস না। যা এখান থেকে।
শুভ আর কথা বলল না। মাথা নিচু করে নিজের রুমের দিকে চলে গেল।
চান্স পেলেই সেতুকে খুঁটিয়ে খুঁটিয়ে দেখে মুন্নি।
সেতু যখন সাজতে বসে কোথাও বেরুবে মুহূর্তে কেমন করে যেন সেই খবর পৌঁছে যায় মুন্নির কাছে। যেখানেই থাক ছুটে এসে সেতুর রুমে ঢোকে মুন্নি কিংবা দরজার সামনে দাঁড়ায়।
এখন এসে আর রুমে ঢোকেনি। দরজার সামনে দাঁড়িয়েছে।
নীল রংয়ের সুন্দর শাড়ি পরেছে সেতু। গায়ের রং সামান্য হলদে হয়ে আসা মাখনের মতো বলে যে কোনও রংয়েই তাকে খুব মানায়। নীল শাড়িতেও মানিয়েছে। সাজগোজ শেষ করে এখন ড্রেসিংটেবিলের সামনে বসে নিজেকে দেখেছেন। এই অবস্থায় আয়নার ভেতর মুন্নিকে দেখতে পেল সে। কিন্তু পেছন ফিরে তাকাল না। বলল কী?
মুন্নি হাসল। কিছু না।
কিছু না মানে?
ডাইনিংস্পেসের সামনে রানিকে পেল মামুন।
একগাদা জামাকাপড় নিয়ে বাথরুমের দিকে যাচ্ছে। উৎকণ্ঠিত মুখে তার সামনে এসে দাঁড়াল সে। কিন্তু বাড়ির এতদিনকার পুরনো ঝিয়ের নামটা কিছুতেই মনে করতে পারল না। এবং মেয়েটি তাকে কী বলে ডাকে তাও না।
তবে রানির নামটা মামুন জিজ্ঞেস করল না করল অন্যকথা। এই তুই যেন আমাকে কী বলে ডাকিস?
আচমকা এরকম প্রশ্নে রানি প্রথমে একটু ভড়কাল তারপর ফিক করে হাসল। খালু খালু বলে ডাকি। কখনও কখনও খালুজানও বলি।
অত আল্লাদের দরকার নেই। তোর খালা কোথায় দেখেছিস?
না।
কেন দেখিসনি? ছিলি কোথায়?
মামুনের চড়া গলা শুনে ভড়কাল রানি। নির্দ্বিধায় একটা মিথ্যে কথা বলল। আমি বাথরুমে ছিলাম।
বাথরুম শব্দটা শুনে মামুন একেবারে খেঁকিয়ে উঠল। এত বাথরুম কীসের? সারাক্ষণ কী করিস বাথরুমে?
তারপর হন হন করে মুন্নির রুমের দিকে চলে গেল। সেদিকে তাকিয়ে যেন বেয়াইয়ের সঙ্গে মসকরা করছে এমন ভঙ্গিতে রানি বলল বাথরুমে আর কী করুম? ঘুমাই খালুজান।
মামুন ততোক্ষণে মুন্নির রুমে গিয়ে ঢুকেছে।
মেঝেতে বসে ছবি আঁকছে মুন্নি। চারদিকে রং তুলি কাগজ ইত্যাদি ছড়ানো। মামুন এসব ভ্রুক্ষেপ করল না। বলল মুন্নি তোর মাকে দেখেছিস?
বাবার দিকে তাকাল না মুন্নি। নদীতে পালতোলা নৌকো এঁকেছে সে। মাঝি হাল ধরে বসে আছে। মাঝির মাথায় মাথলা। মাথলাটা পুরো আঁকা হয়নি। সামান্য বাকি আছে। সেটুকু আঁকতে আঁকতে বলল না।
শুনে তেড়িয়া হয়ে উঠল মামুন। কেন দেখিসনি?
বাবার এরকম গলা আশাই করেনি মুন্নি। মাঝির মাথার মাথলা আঁকতে ভুলে গেল। চিন্তিত চোখে বাবার দিকে তাকাল। তুমি কি আম্মুর সঙ্গে ঝগড়া করেছ?
সঙ্গে সঙ্গে বাজখাই গলায় মেয়েকে ধমক দিল মামুন। চোপ।
তারপর এসে ঢুকল বাবলুর রুমে।
স্বামীর সঙ্গে রাগ করে ছেলের রুমে এসে বসে নেই তো শিলা! থাকতে পারে। তার পক্ষে এখন সবই সম্ভব।
কিন্তু না এই রুমে সে নেই। বাবলু আপন মনে কম্পিউটার গেম খেলছে।
একবার কম্পিউটার স্ক্রিনের দিকে তাকিয়ে খুবই খেচড়া মেজাজে মামুন বলল শিলার সঙ্গে মানে তোর মা র সঙ্গে তোর কখন দেখা হয়েছে?
বিরক্ত হয়ে বাবার দিকে তাকাল বাবলু। কী? মানে লাস্ট কখন দেখা হয়েছে? তোমার কথার কিছুই আমি বুঝতে পারছি না।
একথায় যাচ্ছেতাই রকমের রাগ হল মামুনের। দাঁত মুখ খিঁচিয়ে বলল কী করে বুঝবি? সারাক্ষণ তো আছিস কম্পিউটার নিয়ে। ঘোড়ার ডিমের কম্পিউটার। দেব একদিন আছাড় মেরে ভেঙে!
ছেলের রুমে আর দাঁড়াল না মামুন। ডাইনিংস্পেসের দিকে চলে এল।
কিন্তু বাবার আচরণে খুবই চিন্তিত হয়ে গেল বাবলু। নিজের কাছে বলার মতো করে বলল বাবা একটু ক্রাক হয়ে গেছে।
এদিকে ডাইনিংস্পেসে এসে হতাশ ভঙ্গিতে একটা চেয়ারে বসেছে মামুন। যে কেলেংকারি শিলার সঙ্গে হয়ে গেছে এখুনি সেটা মিটাতে না পারলে সমূহ বিপদ। এই অবস্থায় অফিসে গেলে পরিস্থিতি আরও জটিল হয়ে উঠবে। বাড়ি ছেড়ে নিশ্চয় বড়বোনের বাসায় চলে যাবে শিলা। পরে তাকে ফিরিয়ে আনার জন্য অনেক কাঠখড় পোড়াতে হবে। এদিকে সেতুর বিয়ের কথা আজ পাকা করবে স্বপন। সবমিলে শিলাকে এখুনি ম্যানেজ রকতে না পারলে সেতুর বিয়ে ফিয়ে সবই হসফস হয়ে যাবে। ইস কেন যে ওরকম বেফাঁস কথাটা বলতে গেল সে? নিজের মাথার চুল নিজেরই এখন ছিঁড়তে ইচ্ছে করছে মামুনের।
কিন্তু বাড়িতে থেকেই বা কোথায় উধাও হয়ে গেল শিলা?
নাকি বেডরুম থেকে বেরিয়েই সোজা চলে গেছে বাড়ির বাইরে। রিকশা কিংবা স্কুটার ডেকে ইতিমধ্যেই পৌঁছে গেছে বোনের বাসায়।
ওখানে কি একটা ফোন করে দেখবে?
এসময় নিজেরচে বড় একটা সাদা ভল্লুক কোলে নিয়ে মামুনের সামনে এসে দাঁড়াল টুপলু। বড়চাচা বড়চাচা।
নিজের ছেলেমেয়ের তুলনায় ভাইয়ের ওইটুকু মেয়ের ওপর বেশি রাগল মামুন। প্রসঙ্গ ভুলে সম্পূর্ণ অন্য একটা কথা তুলল। এই তুই আমাকে বড়চাচা বলিস কেন? এ্যা? আমি তোর একমাত্র চাচা। শুধু চাচা বললেই হয়।
আশ্চর্য ব্যাপার মামুনের রাগটা পাত্তাই দিল না টুপলু। কোলের ভল্লুক আদর করতে করতে বলল আচ্ছা বলব।
তারপর আগের ভুলটাই করল। তুমি কি চাচীকে খুঁজছ বড়চাচা?
শুনে লটারি পাওয়ার মতো অবস্থা হল মামুনের। টুপলু যে আবার বড়চাচা বলেছে তাকে সে কথা যেন শুনতেই পেল না। উফুল্ল গলায় বলল হ্যাঁ মা। তুমি দেখেছ?
দেখেছি।
কোথায়?
ছাদে চলে গেছে।
সত্যি?
সত্যি। তুমি গিয়ে দেখ।
আর কোনওদিকে তাকাল না মামুন। যতদূর সম্ভব স্পিডে ছাদের সিঁড়ির দিকে দৌড়াল।
সত্যি সত্যি ছাদে চলে এসেছে শিলা। পানির ট্যাংকের ছায়ায় দেয়ালে হেলান দিয়ে বসে আছে। বসে ফোঁস ফোঁস করে কাঁদছে আর শাড়ির আঁচলে চোখ মুচেছে।
স্ত্রীকে কাঁদতে দেখে খুবই মায়া হল মামুনের আবার ভালও লাগল। যাক বাড়িতে যেহেতু আছে ম্যানেজ করা যাবেই। দরকার হলে দুহাতে যে কোনও একটা পা চেপে ধরবে। ছাদে তো আর কেউ নেই। কেউ তো দেখছে না। আড়ালে আপন স্ত্রীর পা ধরতে অসুবিধা কী?
পা ধরার প্রস্তুতি নিয়েই শিলার সামনে এসে দাঁড়াল মামুন। প্রথমেই সাস্টাঙ্গে প্রণাম করার মতো করে স্ত্রীর পায়ে কি পড়া যায়! যায় না ক্ষেত্র তৈরি করতে হয়। সেই ক্ষেত্র তৈরির জন্য আচমকা বলল তুমি দেখি আজকাল ঠাট্টাও বোঝ না। আমি তোমার সঙ্গে ঠাট্টা করেছি ঠাট্টা। পিওর ফান। আরে তোমাদের ফ্যামিলির কোনও তুলনা হয় নাকি! কতবড় ফ্যামিলি কত নামডাক! টাকা পয়সার কোনও অভাব নেই। তোমাদের ফ্যামিলির সামনে রেখাদের ফ্যামিলি কোনও ফ্যামিলিই না। এমন কি আমাদের ফ্যামিলিও কোনও ফ্যামিলি না। তোমার বাবা যে তোমাকে আমার কাছে বিয়ে দিয়েছেন এ আমাদের চৌদ্দগোষ্ঠীর ভাগ্য আর আমার সৌভাগ্য।
চোখের চে নাকের জল বেশি ঝরছিল শিলার। ফোঁস করে নাক টানল সে। ভাঙাচোরা তেজাল গলায় বলল তুমি আমার সঙ্গে কথা বলো না। একদম কথা বলো না।
শুধুমাত্র এইটুকু কথায় মামুন বুঝে গেল পাটা শিলার ধরতে হবে না। সে এসে সামনে দাঁড়াবার পরই বরফ গলতে শুরু করেছে।
হে হে করে কোন একখানা হাসি হাসল মামুন। যাহ্ তা হয় নাকি বল! তোমার সঙ্গে কথা না বলে আমি পারি? আপন বউর প্রশংসা আমি না করে পারি না। তুমি কত ভাল কত সুন্দর। কোথায় তুমি আর কোথায় রেখা! একুশ বছর হল তোমার বিয়ে হয়েছে ছেলে আইএ পড়ে বোঝাই যায় না। এখনও আনমেরেড মনে হয় তোমাকে। ইচ্ছে করলে আনমেরেড মানে আগে একটাও বিয়ে করেনি এমন ছেলের কাছে ইজিলি তোমাকে বিয়ে দেয়া যায়।
চোখ পাকিয়ে স্বামীর দিকে তাকাল শিলা। দাঁতে দাঁত চেপে বলল চুপ করলে!
কিন্তু চুপ মামুন করল না। আগের মতোই হে হে করা ভঙ্গিতে বলল তোমার সামনে চুপ করে থাকতে আমি পারি না। গলার ভেতরটা চুলকায় হিন্দিতে যাকে বলে খুজলি খুজলি হতে থাকে কথা না বললে খুজলিটা কমে না। বাংলায় কিন্তু খুজলি বলতে খোসপাঁচড়াও বোঝায়। সেই জিনিসটার সঙ্গেও চুলকানোর খুব মিল। ঘুরিয়ে প্যাচিয়ে অর্থটা একই। এবং বিক্রমপুরের ভাষার সঙ্গে হিন্দিভাষার খুব মিল। বিক্রমপুরে কাককে বলে কাউয়া হিন্দিতেও কাককে বলে কাউয়া। স্যাটেলাইটে ইন্ডিয়ান চ্যানেলগুলো দেখে শিখেছি। ঝুট বলে কাউয়া কাটে নামে একটা সিনেমাও হয়েছে। কাহিনীটা লিখেছেন বিমল কর। এই লেখকের কয়েকটা বই আমি এক সময় পড়েছি। একটা বইয়ের নাম ছিল বালিকা বধূ । নায়িকার নাম চিনি। খুবই সুইট মেয়ে। একদম। তোমার মতো। তুমি হচ্ছো আমার চিনি। এখনও বালিকা বধূ। কথায় কথায় অভিমান কথায় কথায় কান্না।
তারপরই থাবা দিয়ে শিলার একটা হাত ধরল মামুন। চল ওঠো। তোমাকে ম্যানেজ না করে বাড়ি থেকে বেরুতে পারছি না। ম্যানেজ করার জন্য যা মুখে আসে বলে গেলাম। কাউয়া থেকে চিনি পর্যন্ত। প্রসঙ্গের সঙ্গে মিলল কি মিলল না বুঝতে পারলাম না।
এত আবোল তাবোল বকে যাওয়ার পরও কিন্তু ঝটকা মেরে মামুনের হাতটা ছাড়িয়ে দিল না শিলা। নাক চোখ মুছে উঠে দাঁড়াল। আদুরে অভিমানি শিশুর গলায় বলল ছোটভাইর বউর কাছে নিজের বউকে কেউ ছোট করে?
মামুন সঙ্গে সঙ্গে বলল না না করে না করে না। যে করে সে একটা মূর্খ মূর্তিমান অশিক্ষা। লক্ষ্মীসোনা এসব তুমি মনে রেখ না। বল মনে রাখবে না! বল।
আচ্ছা মনে রাখব না। তবে একটা শর্ত আছে।
কী শর্ত?
এই অবস্থায়ও অতি রোমান্টিক চোখে স্বামীর চোখের দিকে তাকাল শিলা। আধো আধো বোল সখা টাইপের গলায় বলল তুমি বোঝনি?
শুনে ভেতরে ভেতরে খবর হয়ে গেল মামুনের। তবু মুখের হাসিটা বজায় রাখল সে। হে হে বুঝেছি বুঝেছি। এতদিনকার স্ত্রীর এসব ইঙ্গিত কেউ না বোঝে নাকি! আরে ওটা কোনও ব্যাপারই না।
তাহলে আজই গিয়ে অর্ডার দিয়ে আসি।
নিশ্চয় নিশ্চয়।
কিন্তু এবার আর মুখে হাসি ফুটল না মামুনের। হাসতে চেষ্টা করল পারল না। কোনও রকমে বলল কত ভরি?
শিলা অতি উৎসাহে বলল দাঁড়াও হিসাব দিচ্ছি। বারোটা চুড়ি বারো ভরি একটা সীতা হাড় পাঁচভরি দুল তিন ভরি
দুলটা একটু কমাও। না না টাকার জন্য না। দেড়ভরি ওজনের দুল তোমার কান বইতে পারবে না। কান ছিঁড়ে যাবে। তোমার কানের লতি অনেক নরম। আমি বহুদিন টিপে দেখেছি।
ঠিক আছে তাহলে দুটো দুল দুই ভরিতে করব। একটা টিকলি করব একটু বেশি সোনার। আর দুটো আংটি। সব মিলে পঁচিশ ভরির বেশি না।
মামুন গোপনে একটা ঢোক গিলল।
স্বামীর সঙ্গে হৃদয়ের সম্পর্ক বলেই কিনা কে জানে ঢোকের শব্দটা যেন টের পেল শিলা। আড়চোখে স্বামীর মুখের দিকে তাকিয়ে বলল বেশি হয়ে গেলে থাক।
শিলার মুখের দিকে তাকিয়ে হঠাৎ করেই তারপর অন্য মানুষ হয়ে গেল মামুন। স্বাভাবিক মানুষ। বলল তোমাকে স্বাভাবিক করার জন্য অনেক ফাজলামো করলাম। এখন আমি সিরিয়াস। আমার একমাত্র বোনের বিয়ে। না চাইলেও তোমাকে একসেট গহনা আমি দেব। শাড়ি কসমেটিকস যা লাগে কিনবে। এগুলো কোনও ব্যাপারই না। চল নীচে চল।
যেন কিছুই হয়নি এমন ভঙ্গিতে মামুনের পিছু পিছু নিচে চলে এল শিলা।
তোমাকে চাই আমি তোমাকে চাই
রাত ভোর হলে আমি তোমাকে চাই
সুমন চট্টোপাধ্যায়ের এইগান শোনার সময় এতটাই মগ্ন থাকে সেতু এতটাই ডুবে থাকে শুভর চিন্তায় চোখ খোলা রেখেও কোনও কিছুই দেখতে পায় না।
টুপলুকেও দেখতে পেল না।
টুপলু এসে যে তার রুমে ঢুকেছে বিছানার অদূরে দাঁড়িয়ে আছে দেখেও দেখতে পেল না সেতু।
ব্যাপারটা টুপলু বুঝল কিনা কে জানে খানিক অপেক্ষা করে নিজেই মিউজিক সিস্টেমটা অফ করে দিল।
এবার সেতু একেবারে ছটফট করে উঠল। যেন হঠাৎ করে বিষপিঁপড়ে কামড় দিয়েছে। চোখ পাকিয়ে টুপলুর দিকে তাকাল সে। অফ করলি কেন?
টুপলু নির্বিকার গলায় বলল তোমাকে একটা কথা বলব।
সব কিছুতে পাকামো।
না পাকামো না তো। শোন খুব মজার কথা।
না আমি শুনব না। আমি কিছুতেই তোর কথা শুনব না।
রাগ করছ কেন?
তুই যা এখান থেকে।
তবু দমল না টুপলু। বলল বাবা বলেছে কথাটা যেন আমি কাউকে না বলি।
এবার আরও রাগল সেতু। মানা করে থাকলে সে কথা বলতে এসেছিস কেন?
বারে তোমার বিয়ের কথা তোমাকে বলব না!
শুনে বুকটা ধ্বক করে উঠল সেতুর। মুহূর্তের জন্য দমটা যেন বন্ধ হয়ে গেল। মুখটা গেল ফ্যাকাশে হয়ে। সে একটা ঢোক গিলল। কী আমার বিয়ে?
হ্যাঁ তোমার বিয়ে।
কার সঙ্গে? কবে?
ওসব আমি জানি না। মা জানে।
দিশেহারা ভঙ্গিতে বিছানা থেকে নামল সেতু। সাদার ওপর নীল বুটিদার সালোয়ার কামিজ পরা। ওড়নাটা এলোমেলো হয়েছিল। ওড়না ঠিক করার কথা মনেই হল না সোজা ছুটে এল রেখার রুমে।
বিছানার চাঁদর বালিশের ওয়্যার সব নামিয়ে মেঝেতে রাখছিল রেখা সেতুকে দেখে হাসল। সেতু কথা বলবার আগেই বলল নিশ্চয় আমাদের কূটনিটা তোমাকে সব বলেছে।
সেতু উত্তেজিত গলায় বলল যেই বলুক কথাটা ঠিক কিনা।
একদম ঠিক। আজ এনগেজমেন্টের ডেট হবে।
কী বলছ?
হ্যাঁ। আমরা ডিসাইড করেছিলাম সব ঠিক হওয়ার পর তোমাকে জানাব। তোমাকে সারপ্রাইজ দেব। কিন্তু কূটনিটার জন্য পারা গেল না। তোমার ভাই খুব একসাইটেড ছিলেন এজন্য ওর সামনে বলে ফেলেছে। আমি তখনই বুঝেছিলাম সারপ্রাইজটা মাঠে মারা গেল। তবে তোমার ভাগ্য বলতে হবে পাত্র সত্যি সত্যি রাজপুত্র।
ফ্যাল ফ্যাল করে রেখার মুখের দিকে খানিক তাকিয়ে রইল সেতু। তারপর কোনও কথা না বলে শিলার রুমে এসে ঢুকল।
বিছানায় শুয়ে মাত্র টিভি অন করবে শিলা সেতুকে দেখে করল না। বিছানায় উঠে বসল। স্বামীর সঙ্গে মধুর ঝগড়ার পর বিপুল পরিমাণে গহনার প্রতিশ্রুতি মনটা খুবই প্রফুল্ল হয়ে আছে তার। আনন্দে উজ্জ্বল হয়ে আছে মুখ। সেই উজ্জ্বল মুখে বলল কিছু বলবে?
সেতু কোনও ভনিতা করল না। থমথমে গলায় বলল বলা কি উচিত নয়?
শিলা একটু অবাক হল। মানে?
আমাকে জিজ্ঞেস না করেই আমার বিয়ে ঠিক করে ফেলেছ?
স্বামীর সঙ্গের শিলা আর এখনকার শিলা মুহূর্তে দুজন হয়ে গেল। বেশ রাশভারি এবং ব্যক্তিত্বের ভঙ্গিতে প্রথমে সে সেতুর চোখের দিকে তাকাল। তারপর বলল আমাদের দেশের গার্জিয়ানরা মেয়েকে জিজ্ঞেস করে মতামত নিয়ে তার বিয়ে ঠিক করে না। বিয়ে ঠিক হওয়ার পর মেয়েরা জেনে যায়।
এসব পুরনো দিনের নিয়ম এসব আজকাল চলে না। আজকাল আগেই মেয়েকে জিজ্ঞেস করতে হয়।
তোমার কথার অর্থ আমি বুঝেছি। তোমাকে কি জিজ্ঞেস করতে হবে?
শিলার কথা বলার ভঙ্গিতে নিজের কথার খেই হারিয়ে ফেলল সেতু। নার্ভাস হয়ে গেল। না মানে
শিলা তার ব্যক্তিত্ব বজায় রাখল। জিজ্ঞেস করতে হলে বল তোমার ভাইদেরকে বলি তোমাকে জিজ্ঞেস করতে। আর নয়তো তাদের পক্ষ হয়ে আমি এবং রেখা তোমাকে জিজ্ঞেস করি।
সেতু খুবই অসহায় বোধ করল। কাতর গলায় বলল আমার এখনও পড়াশুনো শেষ হয়নি আর তোমরা আমার বিয়ে নিয়ে পাগল হয়ে গেলে?
একথায় শিলা কেমন হাঁপ ছাড়ল। ওই এই কথা! আমি ভেবেছিলাম কী না কী!
তারপর একটু থেমে বলল ইচ্ছে থাকলে বিয়ের পরও পড়াশুনা শেষ করা যায়। অনেক মেয়েই করে। আমার বড়বোন তো দুটো বাচ্চা হয়ে যাওয়ার পর শেষ করল। এখন একটা কলেজের টিচার। তুমি কোনও চিন্তা করো না। আনিসকে আমরা বলব সে তোমার পড়াশুনোর ব্যবস্থা করবে।
আনিস নামটা যেন শুনতেই পেল না সেতু। মনে মনে শুভকে ডাকতে লাগল সে। শুভ শুভ শুভ। আমি এখন কী করব তুমি বলে দাও।
পাঁচদিনের জ্বরে শাহিন বেশ কাবু হয়েছে।
চেহারা একেবারেই বিধ্বস্ত হয়ে গেছে তার। শেভ না করার ফলে মুখময় গজিয়ে উঠেছে দাড়ি গোফ। দাড়ি গোঁফ যে ফাঁকে ফাঁকে এত পেকেছে সুরমা কিংবা অন্য কেউ। তো দূরের কথা শাহিন নিজেও তা জানত না। এবারের জ্বরে জানতে পারল।
।কিন্তু স্বামীর এই মুখের দিকে কিছুতেই তাকাতে পারছে না সুরমা। তাকালেই মনে হচ্ছে এই মুখটা তার স্বামীর নয়। অন্য কারও।
এই যে এখন পেয়ালায় করে স্বামীকে সে মুরগির স্যুপ খাওয়াচ্ছে খাওয়াচ্ছে মুখের দিকে তাকিয়েই তবুও যেন মুখটা সে দেখছে না।
শাহিন এসব খেয়াল করছিল না। জ্বরে মুখের ভেতরটা একেবারে সেদ্ধ হয়ে আছে। কিছুই খেতে ভাল লাগে না। কোনও রকমে স্যুপ কিছুটা খেয়েছে কিন্তু শেষ করতে পারছে না।
এক সময় সুরমার হাত ঠেলে দিয়ে বলল আর খেতে পারছি না। ভাল লাগছে না।
সুরমা বলল জ্বরের মুখে খেতে ভাল লাগে না। জোর করে খেতে হয়।
আমি জোর করে খেতে পারি না। বমি আসে।
কাত হয়ে শুয়ে পড়ল শাহিন। জ্বরটা ছেড়ে গেছে কিন্তু শরীর খুব দুর্বল।
সুরমা বলল দুচার দিনের মধ্যে ঠিক হয়ে যাবে।
যত তাড়াতাড়ি ঠিক হয় ততো ভাল। বাড়ি বসে থাকতে বোর লাগছে। মনে হচ্ছে। বহুদিন অফিস করি না।
এ সময় টেলিফোন বাজল। শাহিন বলল যাও টেলিফোন ধর।
স্যুপের পেয়ালা চামচ হাতে বেরিয়ে গেল সুরমা।
কিন্তু সুরমার আগেই মা এসে ফোন ধরলেন। হ্যালো হ্যালো। কে?
ওপাশ থেকে কেউ কথা বলল না। খুট করে লাইন কেটে দিল। বিরক্ত হয়ে ফোন নামিয়ে রাখলেন মা। সুরমার দিকে তাকিয়ে বললেন ভুতুড়ে টেলিফোন। কথা বলে না। নাকি আমার গলা শুনেই রেখে দেয় কে জানে!
এ কথায় মুখ নিচু করে হাসল সুরমা। হাসিটা মা দেখে ফেললেন। রুক্ষ্ম গলায় বললেন হাসছ কেন?
সুরমা বিব্রত হল। না হাসছি নাতো!
তারপর ম্যানেজ করার চেষ্টা করল। এরকম টেলিফোন অনেক সময় আসে। আমি ধরলেও কথা বলে না।
এ সময় আবার বাজল টেলিফোন।
মা ভ্রু কুঁচকে বললেন তুমি ধর। দেখ কথা বলে কিনা।
সুরমা ফোন ধরল।
ওপাশ থেকে ভীতু ভীতু গলায় সেতু বলল হ্যালো! কে ভাবী?
ব্যাপারটা বুঝে গেল সুরমা। আড়চোখে একবার মায়ের দিকে তাকাল সে। তারপর চটপটে গলায় বলল হ্যাঁ হ্যাঁ বল। চিনেছি চিনেছি।
কিছুক্ষণ আগে আমিই ফোন করেছিরাম। ভয়ে ছেড়ে দিয়েছি। ভাবী ওকে একটু দেয়া যাবে?
বাড়ি নেই তো!
এলে যেন দোলনদের বাড়িতে একটু ফোন করে। খুব জরুরি।
আচ্ছা।
টেলিফোন নামিয়ে রাখল সুরমা।
মা তীক্ষ্ণচোখে তাকিয়েছিলেন সুরমার দিকে। সন্দেহের গলায় বললেন কে ফোন করল?
নির্জলা মিথ্যে বলল সুরমা। ইয়ে শুভর এক বন্ধু।
কী নাম?
নাহিদ নাহিদ।
ওকি আমাকে চেনে না? আমার সঙ্গে কথা বলতে কী অসুবিধা ছিল?
না না অসুবিধা ছিল না। বলল লাইনটা কেটে গিয়েছিল। গ্রাম থেকে ফোন করেছে।
মায়ের সামনে থাকলে আরও মিথ্যে বলতে হবে কোন কথা বলতে গিয়ে ধরা পড়ে যাবে এসব ভেবে যতদূর সম্ভব দ্রুত কিচেনের দিকে চলে গেল সুরমা।
শিলা বলল সেতু যে ভঙ্গিতে এসে আমার সামনে দাঁড়াল আমি ভয় পেয়ে গিয়েছিলাম।
রেখা হাসল। আমাকে গিয়ে যখন জিজ্ঞেস করল আমিও ভয় পেয়েছিলাম।
ওরা দুজন কথা বলছিল রেখার রুমের সামনের বারান্দায় বসে। এখানটায় তিনটে সুন্দর বেতের চেয়ার রাখা আছে। ছোট্ট একটা টেবিল রাখা আছে। বিকেল কিংবা গভীর রাতে রেখা এবং স্বপন কখনও কখনও এখানটায় বসে টুকটাক গল্প করে। সকালবেলা এখানে বসে কখনও কখনও খবরের কাগজও পড়ে স্বপন।
এখন বসে আছে শিলা এবং রেখা। সেতুকে নিয়ে কথা বলছে তারা।
শিলা বলল সেতুর কথা শুনে তোমার সন্দেহ হয়নি? আমার কিন্তু হয়েছে।
রেখা চোখ তুলে তাকাল। কী সন্দেহ?
ওর বোধহয় কোথাও প্রেম ট্রেম আছে। এত বড় ঘরের এত সুন্দর মেয়ে এরকম মেয়ের প্রেম থাকতেই পারে।
এরকম কেন প্রেম যে কোনও মেয়েরই থাকতে পারে।
তবে সুন্দরি মেয়েগুলোর বেশি থাকে।
তা থাকে। প্রথমে আমিও ভেবেছিলাম যে সেতুর ওসব আছে। পরে আর ভাবিনি।
কেন?
প্রেম থাকলে আমরা নিশ্চয়ই টের পেতাম।
ও না বললে কী করে পেতাম?
মুখের দিকে তাকালেই ধরা যায়। কোথায় যেন পড়েছিলাম প্রেম এবং ক্যান্সার নাকি চেপে রাখা যায় না।
কিছুদিন হয়তো যায়। শেষ পর্যন্ত সব একদিন বেরিয়ে পড়ে। গর্তে লুকানো সাপের মতো। সাপের গর্তে গরম পানি ঢেলে দিলে সাপটা সুড়সুড় করে বেরিয়ে আসে।
রেখা আর কোনও কথা বলল না। সাপের কথা শুনে গাটা কেমন কাঁটা দিল।
সুরমা দেয়াল ঘড়ির দিকে তাকাল।
পৌনে বারোটা। এতরাত হল এখনও ফিরছে না কেন শুভ? কোথায় গেল? সে না আসা পর্যন্ত ঘুমোতে যেতে পারছে না সুরমা। কিন্তু খুব ঘুম পাচ্ছে তার। আঠার মতো জড়িয়ে আসছে চোখ। ডাইনিংটেবিলে বসে প্রায়ই ঢলে পড়ছে।
একবার ইচ্ছে হল যখন ইচ্ছে ফিরুক শুভ তার কী! সে গিয়ে ঘুমিয়ে পড়বে।
তারপরই মনে হলো না তাহলে খুবই বিপদে পড়বে শুভ। চোরের মতো এসে দরজায় টুকটুক করবে ঘুমিয়ে পড়া মানুষজন অতকম শব্দ শুনতে পাবে না। তখন বাধ্য হয়ে কলিংবেল বাজাবে। সেই শব্দে নিশ্চয় জেগে উঠবেন মা। তারপর ধুন্দমার কাণ্ড বেঁধে যাবে। খেতে তো শুভ পাবেই না গালাগাল খেয়ে মরে যাবে। সুরমা থাকতে ওরকম বিপদে শুভ কী করে পড়ে! তাছাড়া সেতুর টেলিফোনের কথাও তো বলতে হবে!
এসব ভেবে ডাইনিংটেবিল ছাড়ল না সুরমা। বসে ঢুলতে লাগল।
বারোটা বিশে টুকটুক করে শব্দ হলো দরজায়। ধরফর করে উঠল সুরমা। প্রথমে সাবধানী চোখে চারদিক তাকাল তারপর প্রায় নিঃশব্দে দরজা খুলল। ভুবন ভোলানো হাসিমুখে পা টিপে টিপে শুভ ঢুকল। মা নিশ্চয় গভীর ঘুমে! এজন্য কলিংবেল বাজাইনি। জানি তুমি জেগে আছ।
শুভকে দেখেই কেমন যেন রেগে গেল সুরমা। থমথমে গলায় বলল কটা বাজে?
হাসিমুখে দেয়াল ঘড়ির দিকে তাকাল শুভ। বারোটা তেইশ।
তা আমিও জানি। ছিলি কোথায়?
বেড়াতে গিয়েছিলাম।
কোথায়?
বিক্রমপুরের মাওয়াঘাটে। ভাবি কী বলব তোমাকে পদ্মার তীরটা একদম সীবিচের মতো। একদম কক্সবাজার। গেলে প্রাণটা জুড়িয়ে যায়। আসতেই ইচ্ছে করে না।
তাহলে এলি কেন?
শুধু তোমার টানে। আর !
আমার জন্যে কতটা টান তা আমি বুঝি। আর একজন যার কথা বলতে চাইলি সে আজ ফোন করেছিল।
তাই নাকি!
হ্যাঁ। গলা শুনে কেমন যেন নার্ভাস মনে হল। বোধহয় কোনও ঝামেলা হয়েছে।
ঝামেলা শব্দটা শুনে মুখ শুকিয়ে গেল শুভর। কী ঝামেলা?
তা আমাকে বলেনি। কাল যোগাযোগ করিস।
নিশ্চয় করব। তুমি না বললেও করব।
একথায় মনটা একটু খারাপ হল সুরমার। স্নান গলায় বলল আমার দায়িত্ব ছিল তোকে জানানো জানালাম। কী করবি না করবি তোর ব্যাপার।
বেডরুমের দিকে পা বাড়িয়েই থমকে দাঁড়াল সুরমা। টেবিলে খাবার রাখা আছে খেয়ে নিস।
কথাটা যেন শুনতেই পেল না শুভ। তার কেবল সেতুর কথা মনে পড়ছে।
হঠাৎ এভাবে বিয়ে ঠিক করে ফেলল মানে কী?
খুবই বিরক্ত হয়ে দোলনের দিকে তাকাল সেতু। মানে আবার কী? ভাল পাত্র পেয়েছে ঠিক করেছে।
সেতুর বিরক্তিটা খেয়াল করল না দোলন। দুশ্চিন্তায় লম্বা নাকটা যেন আরেকটু লম্বা হয়ে গেল তার। এখন কী করবি?
কিছুই বুঝতে পারছি না।
আগে শুভ ভাইর সঙ্গে কথা বল।
ওকে আমি টেলিফোনে পাইনি। ভাবীকে বলেছিলাম
সেতুর কথা শেষ হওয়ার আগেই দোলন বলল ঘণ্টাখানেক আগে শুভ ভাই ফোন করেছিলেন। বললাম তুই আসবি শুনে বললেন আমিও আসছি। এক্ষুনি হয়তো চলে আসবেন।
তাহলে ভালই হয়।
শুভ এল মিনিট দশেকের মধ্যে। তাকে দেখেই উঠল দোলন। আপনারা প্রেম করেন আমি যাচ্ছি। চা পাঠিয়ে কি ডিস্টার্ব করব?
শুভ হাসল। দরকার নেই। আমি চা খাব না। সেতু তুমি খাবে?
না।
দোলন বলল ও যে খাবে না তা আমি জানি। এই অবস্থায় চা খাওয়া যায় না।
শুভ অবাক হল। এই অবস্থা মানে?
ওর কাছ থেকেই শুনুন।
দোলন বেরিয়ে যাওয়ার সঙ্গে সঙ্গে সেতুর পাশে বসল শুভ। কী হয়েছে?
অন্যদিকে তাকিয়ে সেতু বলল বিয়ে ঠিক হয়ে গেছে।
কার বিয়ে?
খরচোখে শুভর দিকে তাকাল সেতু। অন্যের বিয়ের খবর তোমাকে আমি দেব?
শুভ একেবারে হকচকিয়ে গেল। না না তা দেবে কেন! কিন্তু তোমার বিয়ে! বল কী? কবে ঠিক হল? কোথায়?
ব্যাপারটা শুভকে খুলে বলল সেতু। শুনে শুভ একেবারে স্তব্ধ হয়ে গেল। বল কী!
হ্যাঁ এভাবে বিয়ে ঠিক হয়ে যাবে কল্পনাই করিনি।
আমার বিশ্বাসই হচ্ছে না।
দুহাতে শুভর একটা হাত ধরল সেতু। এখন আমি কী করব?
শুভ দিশেহারা গলায় বলল কিছুই বুঝতে পারছি না।
তোমাদের বাড়িতে আর কেউ না জানুক তোমার ভাবী জানেন। একজন মানুষ অন্তত তোমার পক্ষে আছেন। আমার পক্ষে কেউ নেই।
কী করে থাকবে? তুমি তো কাউকে জানাওনি।
কেন জানাইনি তুমি জানো না? আমার ভাইদের আমি চিনি। এসব জানলে আরও অনেক আগেই জোর করে আমার বিয়ে দিয়ে দিত। আমার মুখ তুমি আর কখনও দেখতে পেতে না।
বুঝলাম কিন্তু এখন তো না জানিয়ে উপায় নেই।
শুভর চোখের দিকে তাকিয়ে সেতু বলল এখনও জানাব না।
শুভ অবাক। তাহলে?
আগে বিয়ে করে ফেলব তারপর জানাব।
শুনে বুকটা ধ্বক করে উঠল শুভর। না না তা ঠিক হবে না। কেলেংকারি হয়ে যাবে। তুমি তোমার ভাবীদেরকে আমার কথা বল। ভাবীরা বলুক ভাইদেরকে। এভাবে সব ম্যানেজ কর।
সেতু গম্ভীর হল। তুমি বেশ ভাল করেই জানো আমার ভাইরা কিছুতেই রাজি হবে না।
না হলে তখন দেখা যাবে।
কী দেখা যাবে তখন? আমার ভাইরা যেমন ভাল তেমন খারাপ। রেগে গেলে যা ইচ্ছে তাই করতে পারে। যদি আমাকে তারা বাড়ি থেকে বেরুতে না দেয় যদি ঘরে আটকে রেখে জোর করে বিয়ে দিয়ে দেয়?
শুভ বিরক্ত হল। সিনেমা নাকি! এসব এত সোজা না। একটা মেয়ে যদি বিয়ে করতে না চায় জোর করে তাকে বিয়ে দেয়া যায় না।
এবার বেশ রাগল সেতু। কে বলেছে যায় না? গার্জিয়ানদের চাপে পড়ে মতের বিরুদ্ধে হাজার হাজার মেয়ের বিয়ে হচ্ছে বাংলাদেশে।
ওসব হয় অশিক্ষিত শ্রেণীর মধ্যে।
শিক্ষিত শ্রেণীর মধ্যেও প্রচুর হয়। তুমি জানো না।
সত্যি আমি জানি না।
জেনে তর্ক করছ কেন?
সরি।
সেতু একটু নরম হল। স্বাভাবিক গলায় বলল এই রিসকটা আমি নেব না। আমি বিয়ে করে ফেলব। বিয়ে হয়ে গেলে শক্তিটা আমার থাকে। বাড়িতে সবার সঙ্গে ফাঁইট করতে পারব। জোর গলায় বলব আমার বিয়ে হয়ে গেছে। এখন আর কিছু করার নেই।
সেতুর কথা শুনে হতাশায় একেবারে ডুবে গেল শুভ। এভাবে বিয়ে করব?
শুনে খুবই অভিমান হল সেতুর। তোমার ইচ্ছে না হলে করো না। আমি আমার ভাইদের পছন্দ মেনে নিই।
সেতুর চোখের দিকে তাকাল শুভ। পারবে?
সঙ্গে সঙ্গে দুহাতে শুভর গলা জড়িয়ে ধরল সেতু। পারব না বলেই তো এভাবে ভাবছি। মরে যেতে হলে যাব কিন্তু তোমাকে ছাড়া আর কাউকে বিয়ে করব না। আর কারও সঙ্গে সংসার করব না।
কিন্তু শুভর বুকটা তখন চিব ঢিব করছে।
রাতেরবেলা নিচতলার ড্রয়িংরুমে এসে বসছে মামুন এবং শিলা।
কিছুক্ষণ পরে এল রেখা এবং স্বপন। কোনও বিষয়ে বড় রকমের সিদ্ধান্তের সময় এই রুমে এসে একত্রিত হয় সবাই।
স্বপনের মুখের দিকে তাকিয়ে মামুন বলল কবে এনগেজমেন্ট করতে চায় ওরা?
স্বপন বলল আমরা যেদিন করব। ওদের কোনও অসুবিধা নেই। ওরা বলছে এনগেজমেন্টেরই দরকার নেই। মানে এনগেজমেন্টের জন্য কোনও অনুষ্ঠানের দরকার নেই। সরাসরি বিয়ে।
না তা করব না। আমাদের একমাত্র বোন। যত রকমের অনুষ্ঠান ইত্যাদি আছে সবই করব।
তাহলে এনগেজমেন্টের ডেটটা ফিক্সড কর।
শিলা বলল ডেট ফিক্সড করার আগে সেতুর সঙ্গে একটু কথা বলা উচিত না।
মুখ ঘুরিয়ে ভাবীর দিকে তাকাল স্বপন। কী কথা?
শিলা জবাব দেয়ার আগে রেখা বলল না মানে ওর মতামত!
মামুন গম্ভীর গলায় বলল ওর আবার মতামত কী? আমরা সবাই যেখানে রাজি সেখানে ওর অমত হবে কেন?
শিলা বলল আমার মনে হয় অমত ওর নেই। লেখাপড়া শেষ হয়নি এসব নিয়ে একটু গাইগুই করছিল।
বাড়ির অন্যান্যদের সামনে মামুন অত্যন্ত গম্ভীর এবং ব্যক্তিত্বসম্পন্ন। একান্তে স্ত্রীর সঙ্গে যে তার ওরকম মজার সম্পর্ক এই মামুনকে দেখে কেউ তা কল্পনাও করতে পারবে না।
এখন শিলার কথা শুনে সে বলল বিয়ের কথা শুনলে সব মেয়েই অমন করে। ওসব ভেবে লাভ নেই। স্বপন দিনদশেকের মধ্যে এনগেজমেন্টের ডেট কর। এনগেজমেন্টের দিন বিয়ের ডেট হবে। তবে মাসখানেকের মধ্যেই বিয়ে।
স্বপন গভীর উৎসাহে বলল ঠিক আছে।
মানুষ যদি সত্যি সত্যি কখনও হাতে চাঁদ পায় যে রকম খুশি হবে নাহিদকে দেখে ঠিক সেরকম খুশি হল শুভ।
কপালে হাত দিয়ে চিন্তিত ভঙ্গিতে শুয়েছিল সে। তড়াক করে লাফিয়ে উঠল। একদম টাইমলি এসে পড়েছিস দোস্ত। তোকে এমন ফিল করছিলাম। তোর মতো বন্ধু তো আর কেউ নেই কার সঙ্গে পরামর্শ করে ডিসিসান নেব বুঝতে পারছিলাম না।
নাহিদ কোনও কথা বলল না। নির্জীব ভঙ্গিতে বিছানার এককোণে বসল। বসে উদাস হয়ে দেয়ালের দিকে তাকিয়ে রইল।
নাহিদ অত্যন্ত প্রিয়দর্শন যুবক। খুব বেশি লম্বা কিংবা স্বাস্থ্যবান নয়। মাঝারি ধরনের হাইট। শরীরটা রোগার দিকে। গায়ের রং শবরি কলার মতো। গোঁফ দাড়ি ওঠার পর কখনও সেভ করেনি। ফলে মুখময় ঘন কালো দাড়ি গোঁফ। খাড়া নাকের ওপর গোল কাঁচের ছোট্ট ধরনের চশমা। চশমার ভেতর উজ্জ্বল দুটো চোখ সারাক্ষণ যেন হাসছে। মুখের দাড়ি গোঁফের মতো মাথার চুলও খুব ঘন নাহিদের। স্টাইলটা অনিল কাপুরের মতো। মুখে মিষ্টি একখানা হাসি সব সময় লেগে থাকে।
এই ধরনের মানুষকে কেউ পছন্দ না করে পারে না। এই ধরনের মানুষের কোনও শত্রু থাকে না।
পোশাক আশাকে নাহিদ একেবারেই কেয়ারলেস টাইপের। সব সময় জিনস পরে। জিনসের প্যান্ট শার্ট। কখনও কখনও টিশার্ট। পায়ে বুট। কিন্তু একই পোশাকে নাহিদ হয়তো বেশ কয়েকদিন থাকে। এসব নাহিদকে খুব মানায়। অন্যদের চে আলাদা করে রাখে। এবং নাহিদ অত্যন্ত নিম্নকণ্ঠের মানুষ। ধীর শান্ত ভঙ্গিতে কথা বলে। কথা বলার সময় হাসিটা ঠোঁটে লেগেই থাকে। উচ্চারণ চমৎকার। আশ্চর্য রকমের এক রোমান্টিক ভঙ্গি আছে কথা বলার।
কিন্তু কী হয়েছে নাহিদের? এতদিন পর প্রিয় বন্ধুর সঙ্গে দেখা করতে এসে এমন উদাস হয়ে আছে কেন? কথা বলছে না কেন?
এগিয়ে এসে নাহিদের কাঁধে হাত দিল শুভ। নাহিদ কী হয়েছে?
তারপরই নাহিদের কান্নাটা দেখতে পেল। নিঃশব্দে কাঁদছে সে। চশমার ফাঁক দিয়ে নেমেছে অশ্রুধারা।
শুভ একেবারেই দিশেহারা হয়ে গেল। তুই কাঁদছিস কেন? কী হয়েছে? বাদলের শরীর কেমন?
একহাতে চোখ মুছল নাহিদ। বাদল মারা গেছে।
কী?
চব্বিশ তারিখে। বিকেল চারটা দশ।
কী বলছিস তুই?
নাহিদ মাথা নাড়ল। বাদল মারা গেছে এখন বর্ষাও মরতে বসেছে। যমজ ভাই বোনের একজন মারা গেল আরেকজন একেবারেই শেষ হয়ে যায়। সবমিলে আমাদের খুব দুঃসময় যাচ্ছে। এসব কারণেই তোকে কিছু জানাতে পারিনি।
বুক কাঁপিয়ে দীর্ঘশ্বাস পড়ল শুভর। ভাঙাচোরা গলায় বলল তোকে দেখে এত ভাল লাগল মনে হচ্ছিল গভীর অন্ধকারে ডুবে আছি তুই এসে আলোটা জ্বেলে দিলি। কিন্তু ।
শুভ মাথা নিচু করল। এই ধরনের খবর শোনার পর কেমন করে তোকে আমি আমার সমস্যার কথা বলি! কিন্তু তোকে না বলেও আমার উপায় নেই।
চশমা খুলে ভাল করে চোখ মুছল নাহিদ।
শুভ বলল বাদলের অসুখের কথা জানতাম। ওর মৃত্যু নিয়ে কথা বলতে বুক ফেটে যাবে আমার। সবকথা বলতে তোরও খুব কষ্ট হবে। ওসব এখন আমি জানতে চাইব না। খুবই স্বার্থপরের মতো আমার কথাগুলো তোকে বলব।
শার্টের খুটে চশমা মুছে পরল নাহিদ। শুভর দিকে তাকাল। সেতুকে নিয়ে কোনও সমস্যা হয়েছে?
হ্যাঁ। বড় রকমের সমস্যা।
কী হয়েছে আমাকে বল।
শুভ আবার মাথা নিচু করল। দুএকদিনের মধ্যে বিয়ে করতে হবে।
একথা শুনে যতটা চমকাবার কথা নাহিদের ততটা চমকাল না সে। অবশ্য তার। স্বভাবই এমন উত্তেজিত হয় কম। হলেও এমনভাবে চেপে রাখে কারও পক্ষে বোঝা সম্ভব নয়।
তবে শুভর কথা শুনে অপলক চোখে কিছুক্ষণ তার চোখের দিকে তাকিয়ে রইল নাহিদ। তারপর কিছুই জানতে না চেয়ে বলল কর। আমি আছি।
এই অবস্থায়ও বন্ধুর পাশে এভাবে দাঁড়াতে পারে মানুষ!
নাহিদের কথা ভেবে আশ্চর্য রকমের এক অনুভূতি হল শুভর। বুকটা তোলপাড় করতে লাগল। দুহাতে নাহিদের একটা হাত ধরল সে। মাথা নিচু করে বলল আমার খুব কান্না পাচ্ছে দোস্ত খুব কান্না পাচ্ছে।
কথা বলতে বলতে গলা জড়িয়ে এল শুভর। নিজের অজান্তে চোখ ভেসে গেল।
সেতুর বিছানার ওপর মাঝারি সাইজের সুন্দর একটা ব্যাগ।
সেই ব্যাগে বেগুনি রংয়ের একটা কাতান শাড়ি নিয়েছে সেতু ছায়া ব্লাউজ নিয়েছে। সামান্য কিছু কসমেটিক সামান্য কিছু গহনা নিয়েছে। শুভর খুব পছন্দ এমন। একটা পারফিউম নিয়েছে। এসব নিয়ে এখন দোলনদের বাড়ি যাবে সে। সেখান থেকে বউ সেজে যাবে শাহিনবাগ কাজি অফিসে। শুভ আর তার বন্ধু নাহিদ আগে থেকেই
অপেক্ষা করবে। সেতু এবং দোলন গিয়ে পৌঁছুবার পর বিয়ে। শুভর পক্ষ থেকে স্বাক্ষী। হবে নাহিদ সেতুর পক্ষ থেকে দোলন। বিয়ে শেষ হওয়ার পর আবার দোলনদের বাড়ি যাবে সেতু। এবার সঙ্গে থাকবে শুভ।
প্ল্যান শুনে দোলন বলেছিল বাসররাতটা দিনের বেলাতেই আমাদের বাড়িতে করে ফেলতে পারিস তোরা। বুয়াদের ম্যানেজ করে আমার রুম তোদেরকে ছেড়ে দেব।
শুনে লজ্জায় মরে গিয়েছিল সেতু। যাহ।
কেন অসুবিধা কী?
ওসব এখন না। সব ঠিকঠাক হওয়ার পর আবার যখন আমাদের বিয়ে হবে মানে আয়োজন করে যখন বিয়ে হবে তখন।
তাহলে আজ আর আমাদের বাড়িতে আসার দরকার কী?
তোদের বাড়িতে এসে সাজগোজ বদলে স্বাভাবিক হয়ে তারপর বাড়ি ফিরব যাতে ঘুণাক্ষরেও কেউ টের না পায়।
বুঝলাম এ কাজের জন্য শুভ ভাইকে সঙ্গে আনার দরকার কী?
বাহ বিয়ের পর ওকে একটু একা পেতে ইচ্ছে করবে না আমার! ওর সঙ্গে কথা বলতে ইচ্ছে করবে না!
সবই যখন ইচ্ছে করবে তখন আর ওইটুকু বাদ রাখছিস কেন?
না বাবা প্রথম দিনেই যদি কনসিপ করি।
তাহলে তো আরও সুবিধা। ঝামেলা লাগলে বাড়িতে বলবি আমি প্রগন্যান্ট। দেখবি সঙ্গে সঙ্গে সবাই মেনে নিয়েছে।
ব্যাগ গুছিয়ে রুম থেকে বেরুবার সময় এসব কথা মনে পড়ল সেতুর। আজ যদি সত্যি সত্যি ওসব হয়? সত্যি যদি সে কনসিপ করে!
শরীরের ভেতর তারপর আশ্চর্য এক অনুভূতি হল সেতুর। শরীর কাঁটা দিয়ে উঠল। একেবারেই নতুন ধরনের এক লজ্জায় রাঙা হল মুখ।
এই আবেশের মধ্যে ছিল বলেই বোধহয় শিলাকে দেখতে পায়নি সেতু। বেরুতে গিয়ে আচমকা দেখতে পেল তার রুমের দরজায় দাঁড়িয়ে আছে শিলা।
সেতু একটু থতমত খেল। ভাবী তুমি এ সময় আমার রুমে?
শিলা সরল গলায় বলল খুবই অবাক হলে মনে হয়?
না মানে আমি বেরুচ্ছি তো?
তাতে কী হয়েছে? বেরুবার সময় তোমার রুমে আমি আসতে পারি না?
তা পারবে না কেন?
তাহলে অমন থতমত খেলে কেন?
শিলা একটু থামল। সেতুর হাতের ব্যাগ দেখে কী রকম সন্দেহ হল তার। কোথায় যাচ্ছ?
সেতু একটু ভড়কাল কিন্তু শিলাকে তা বুঝতে দিল না। চটপটে গলায় বলল ইয়ে মানে দোলনদের বাড়ি। দোলন ফোন করেছিল।
ব্যাগ নিয়ে যাচ্ছ কেন? ব্যাগে কী?
তেমন কিছু না। দুএকটা ড্রেস নিয়ে যাচ্ছি। সারাদিন থাকব তো? এক ড্রেসে থাকতে ভাল লাগবে না। আমাদের আরও দুতিনজন বান্ধবী আসবে। সবাই মিলে হৈ চৈ করব আড্ডা দেব। পিকনিক মতো হবে ছবি তোলা হবে।
এখন এসব করা ঠিক না।
কেন? অসুবিধা কী?
তোমার বিয়ে ঠিক হয়েছে। কদিন পর এনগেজমেন্ট। মেয়েরা এ সময় ঘরে থাকে। সৌন্দর্যচর্চা করে। হৈ চৈ চিৎকার চেঁচামেচি এ সময় করা ঠিক না। ওসব করলে শরীর চেহারা নষ্ট হয়।
শুনে গম্ভীর হলো সেতু। তার মানে এখন থেকেই আমার ভাললাগা ব্যাপারগুলো তোমরা শেষ করে দিচ্ছ! স্বাধীনতা বলতে কিছুই আমার থাকছে না।
সেতুর কথায় শিলা যেন একটু বিরক্ত হল। এভাবে বলো না। কোনও ব্যাপারেই তোমাকে আমরা কখনও বাধা দিইনি। তুমি যখন যা চেয়েছ যেভাবে চেয়েছ সেভাবেই সব হয়েছে। তোমার মতো স্বাধীনতা খুব কম মেয়ের ভাগ্যেই জোটে। বিয়ে ঠিক না হলে আজকের এই কথাগুলো তোমাকে বলার কোনও দরকার আমার হতো না।
শিলা যেন ক্ষুণ্ণ হয়েই চলে গেল।সুন্দর একটা পাঞ্জাবি পরেছে শুভ।
ঘি রংয়ের চমৎকার কাজ করা। সকালবেলা সেভ করে গোসল করেছে চুলে শ্যাম্পু করেছে। ফ্যানের হাওয়ায় সেই চুল এখন ফুরফুর করে উড়ছে। বেশ পুরুষালি একটা পারফিউমের গন্ধ আসছে শরীর থেকে। সব মিলিয়ে বেশ ভাল লাগছে শুভকে। কিন্তু চোখেমুখে গোপন একটা উৎকণ্ঠা যেন ছায়া ফেলেছে।
নাহিদ আছে সঙ্গে। ক্যামেরায় রিল ভরছিল। শুভ হঠাৎ করে বলল কত টাকা লাগতে পারে?
বন্ধুর দিকে তাকাল না নাহিদ। নিজের কাজ করতে করতে বলল কোন ব্যাপারে কত টাকা লাগার কথা বলছিস?
গলা নিচু করে শুভ বলল তুই বুঝতে পারিসনি? বিয়ে করতে কত টাকা লাগবে?
রিল ভরা শেষ করে শুভর দিকে তাকাল নাহিদ। কী করে বলব? এই ধরনের বিয়েতে আমি কখনও এটেন্ড করিনি।
আমিও তো করিনি।
কিন্তু খোঁজখবর নেয়া উচিত ছিল।
তা কিছুটা নিয়েছি। বেশি টাকার কাবিন হলে নাকি ফি বেড়ে যায়। ভাবছি খুব কম টাকার কাবিন করব। আজকাল নাকি মাত্র এক টাকার কাবিন করে কেউ কেউ।
যার যা ইচ্ছে করুক। তুই এখন এসব নিয়ে ভাবছিস কেন? বুঝতে পারিসনি কেন ভাবছি?
না।
টাকা পয়সা তেমন নেই আমার কাছে। তিনচার জায়গা থেকে অতিকষ্টে হাজার পাঁচেক টাকা জোগাড় করেছি। পুরোটাই ধার। এতে না হলে মার্ডার হয়ে যাব। সেতুর সামনে প্রেস্টিজ থাকবে না।
নাহিদ যেন একটু বিরক্ত হল। ক্যামেরা কাঁধে ঝুলিয়ে বলল এভাবে টাকা পয়সা ধার করতে যাওয়া ঠিক হয়নি।
শুভ অসহায় গলায় বলল তাহলে কীভাবে করব? সেতুকে বলব বিয়ের টাকা নিয়ে এস আমার কাছে টাকা নেই।
না তা আমি বলিনি। তুই আসলে ভুলে গেছিস যে আমি তোর সঙ্গে আছি।
শুভর কাঁধে হাত দিল নাহিদ। আমি সঙ্গে থাকলে কোনও ব্যাপারেই তুই কখনও ভাববি না। আমার কাছে টাকা আছে টাকা নিয়ে তোকে ভাবতে হবে না।
এ কথায় গভীর আবেগে বুক ভরে গেল শুভর। চোখ দুটো ছলছল করে উঠল। তুই যখন এভাবে কথা বলিস ক্রাইসিসের সময় আমার পাশে দাঁড়াস ভরসা দিস আমি ঠিক বুঝতে পারি না তখন আমার কী করা উচিত! কী বলা উচিত তোকে!
নাহিদ মৃদু হাসল। কিছু বলার দরকার নেই।
আসলে আমি কিছু বলতে পারি না। আমার শুধু কান্না পায়।
অন্যদিকে মুখ ঘোরাল শুভ। এখনও পাচ্ছে।
আবার শুভর কাঁধে হাত দিল নাহিদ। এত ইমোশনাল হওয়ার কিছু নেই। চল।
মাকে ভাবীকে একটু সালাম করে আসব? এতবড় একটা কাজ করতে যাচ্ছি!
না যাওয়াই ভাল। ঝামেলা হতে পারে। পাঞ্জাবি টাঞ্জাবি পরে হঠাৎ করে মুরব্বিদেরকে সালাম করছিস খালাম্মা নানা রকমের প্রশ্ন করতে পারেন।
ঠিকই বলেছিস। চল।
শুভর বুকে গলার কাছে হাত বুলাতে বুলাতে সেতু বলল কাজি অফিসে নাহিদ ভাই যখন তোমার আমার ছবি তুলছিল আমার যে কী ভাল লাগছিল!
শুভ কথা বলল না।
বিয়ে শেষ করে খানিক আগে দোলনদের বাড়িতে ফিরেছে ওরা। কাজি অফিস থেকে বেরিয়েই চলে গিয়েছিল নাহিদ। উত্তরায় কী যেন কাজ আছে। নতুন বউ নিয়ে তারপর স্কুটারে চড়ে দোলনদের বাড়ি এসেছে শুভ। সঙ্গে অবশ্য দোলনও ছিল। বাড়ি এসেই দোলন চলে গেছে তার রুমে। সেতু শুভকে রেখে গেছে ড্রয়িংরুমে। সেই রুমের লম্বা সোফায় সেতুর কোলে মাথা দিয়ে এখন শুয়ে আছে শুভ।
কিন্তু আনমনা হয়ে আছে কেন? সেতু কথা বলল সে কোনও সাড়াই দিল না।
সেতু বলল কী ভাবছ তুমি?
শুভ বলল কিছু না।
তাহলে আনমনা হয়ে আছ কেন?
এভাবে বিয়ে করে ফেললাম কেমন যেন লাগছে।
কথাটা শুনে মন খারাপ হলো সেতুর। তুমি শুধু তোমার দিকটা ভাবছ!
না শুধু আমার দিকটা ভাবব কেন? তোমার দিকটাও ভাবছি।
কথা বলতে বলতে উঠে বসল শুভ। আমি জানি আমার চে তোমার সমস্যা হবে অনেক বেশি অনেক কিছু ফেস করতে হবে তোমাকে।
তারপরও সামলানো যে কী কঠিন হবে আমি ছাড়া কেউ তা বুঝতে পারবে না।
তোমার ভাইরা খুব দুঃখ পাবেন। আমার মা ভাই এবং বোনটিও দুঃখ পাবে। খুশি হবেন শুধু ভাবী।
সেতুর একটা হাত ধরল শুভ। আমাদের ফ্যামিলির দুঃখ পাওয়ার কারণ কিন্তু তুমি না। তোমাকে সবাই খুব পছন্দ করবে গোপনে বিয়ে করাটা পছন্দ করবে না।
সেতু ম্লান হাসল। তা কেউ করেও না। ছেলেমেয়ে কিংবা ভাইবোনের সুন্দর স্বাভাবিক বিয়েই পছন্দ করে সবাই।
এজন্য প্রেম করাটাই ঠিক না। আর করলেও দুপক্ষ যাতে মেনে নেয় সেভাবে করা উচিত।
একথায় বিরক্ত হল সেতু। তোমার এই ধরনের কথা শুনলে আমার খুব রাগ হয়। এতকিছু ভেবে প্রেম করতে পারে কেউ? নাকি সব বুঝে শুনে অংক কষে প্রেম করে লোকে!
তারপর উদাস এবং দুঃখি হল। জানি সামনে অনেক সমস্যা এই সুন্দর সময়টা সেই সমস্যার কথা ভেবে নষ্ট করছি আমরা। অথচ বিয়ের দিনটা সবচে আনন্দের দিন প্রেমিক প্রেমিকার।
কথা বলতে বলতে গলা ধরে এল সেতুর। চোখ ভরে এল জলে। মনে হয় তোমার জন্য অনেক কাঁদতে হবে আমাকে।
সঙ্গে সঙ্গে শুভ কী রকম বদলে গেল। গভীর মমতায় দুহাতে তুলে ধরল সেতুর মুখখানি। এভাবে বলো না। আমি তোমাকে কখনও কাঁদতে দেব না কখনও দুঃখ দেব না। তুমি যা বলবে তাই শুনব। তোমার জন্য দরকার হলে জীবন দিয়ে দেব।
চোখ মুছে সেতু বলল না তা তুমি করবে না। যাকে পাওয়ার জন্য সমগ্র পৃথিবীর বিরুদ্ধে দাঁড়িয়েছি আমি বেঁচে থাকতে তাকে আমি কখনও হারাব না।
সেতুর কথা শুনে এত ভাল লাগল শুভর পাগলের মতো কাছে টানল সেতুকে দুহাতে চেপে ধরল বুকে।
শুভর বুকে মুখ রেখে খানিক স্থির হয়ে রইল সেতু। তারপর মুখ তুলে শুভর গলার কাছে চুমু খেতে খেতে বলল আদর কর আমাকে তুমি খুব আদর কর। যত পার আদর আমাকে তুমি কর।
আজ সকাল থেকে মালা খুব ব্যস্ত।
সে একটু আয়েশি ধরনের মেয়ে। স্বামীকে চিঠি লেখা এবং স্বামীর ফোন পেলে পাগলের মতো ছুটে গিয়ে ফোন ধরা ছাড়া অন্য যে কোনও কাজে অপরিসীম আলস্য তার।
আজ সেই আলস্য একদমই দেখা যাচ্ছে না।
সাড়ে আটটা নটার আগে মালা কখনও ঘুম থেকে ওঠে না। আজ উঠেছে পৌনে সাতটার দিকে। উঠেই ছুটোছুটি শুরু করেছে।
এই বাড়িতে সবার আগে ঘুম ভাঙে মায়ের। ফজরের আজানের সঙ্গে সঙ্গে। ঘুম ভাঙার পর এক মিনিটও বিছানায় থাকেন না তিনি। উঠে অজু করে নামাজ পড়েন। তারপর সংসারের কাজ শুরু করেন। শরীরে আলস্য বলে কিছুই যেন নেই তাঁর। তাঁকে কেউ কখনও বসে থাকতে দেখে না। সারাক্ষণই এটা করছেন ওটা করছেন। মায়ের জন্য বাধা কাজের বুয়া রাখা যায় না বাড়িতে। একজন ছুটা বুয়া আছে। সকালবেলা এসে সন্ধ্যা পর্যন্ত কাজ করে সে। তারপর চলে যায়। মধ্যবয়সী বুয়াটির কাজ হচ্ছে সব রকমের ধোয়া মোছা এবং মশলা বাটা। মেশিনে গুঁড়ো করা মশলা একেবারেই পছন্দ করেন না মা। গুড়ো মশলায় রান্না করা তরকারি মুখে দিতে পারেন না।
আর বুয়াদের হাতের রান্না?
প্রশ্নই ওঠে না। মরে গেলেও ওসব রান্না মুখে দেবেন না তিনি।
সারাক্ষণ কাজের মধ্যে আছেন বলেই বোধহয় এখনও ভাল আছেন তিনি। শরীরে মেদ জমেনি অসুখ বিসুখে ধরেনি। বয়স হল চৌষট্টি পয়ষট্টি। এগারো বছর আগে বিধবা হয়েছেন তবু যেন কোনও রকমের মালিন্য স্পর্শ করেনি তাঁকে। গায়ের রং টকটকে ফর্সা তীক্ষ্ণ নাক বয়সের তুলনায় সামান্যই পেকেছে চুল চোখে চশমা আছে কিন্তু বয়সের তুলনায় পাওয়ার তেমন নয় চশমার। মুখটা রাগি ধরনের এই রাগি মুখ নিয়ে এখনও বেশ সুন্দর তিনি। কম বয়সে তিনি যে বেশ রূপবতি ছিলেন বোঝা যায়।
আজ অত সকালে মালাকে উঠতে দেখে ব্যস্ত হতে দেখে যা বোঝার বুঝে গেছেন তিনি কিন্তু ওই নিয়ে কোনও কথা বলেননি।
বললেন এখন।
ডাইনিং টেবিলে অনেকগুলো প্লেট গ্লাস কাপ পিরিচ পেয়ালা জগ। মালা নিজ হাতে গরম পানি দিয়ে ভাল করে ধুয়েছে। এখন মা মেয়ে দুজনে মিলে সেগুলো গুছিয়ে রাখছে। কাজটা করতে করতে থমথমে গলায় মা বললেন তোর শ্বশুর বাড়ির লোকজনের এভাবে আসার দরকারটা কী?
শ্বশুরবাড়ি শব্দটা শুনলেই লাজুক একটা ভঙ্গি করে মালা। সেই ভঙ্গিতে মাথা নিচু করে বলল আমাকে নাকি অনেকদিন দেখে না। বলল দেখতে আসবে।
শুনে মা বেশ রাগলেন। এতই যখন আল্লাদ তোকে তাদের বাড়িতে নিয়ে রাখে না কেন? ছেলে বিদেশে আছে তো কী হয়েছে?
মালা গাল ফুলাল। সব সময় এমন করে বলো না মা ভাল লাগে না।
উচিত কথা কারওই ভাল লাগে না। এতগুলো মানুষ আসবে তাদের পেছনে একটা খরচা আছে না! টাকাটা আসে কোত্থেকে?
যত খরচ হয় হিসেব করে টাকাটা আমার কাছ থেকে নিয়ে নিও।
চুপ কর বড় কথা বলবি না।
এ সময় শুভ এসে বাড়ি ঢুকল। কোথায় ছিল কে জানে। মুখটা বিষণ্ণ হয়ে আছে চোখে উদাসীনতা। কোনওদিকে না তাকিয়ে নিজের রুমের দিকে পা বাড়িয়েছে মা শুভর দিকে তাকালেন। আজ আর বাড়ি থেকে বেরুবি না। গেস্ট আসবে।
চোখ তুলে মায়ের দিকে তাকাল শুভ। কোনও কথা বলল না নিজের রুমের দিকে চলে গেল। শুভর এই আচরণে মা যেন খুবই বিরক্ত হলেন। নিজেকে নিজে বলার মতো করে বললেন পাগলা গারদের মধ্যে আছি। একেকটা হয়েছে একেক রকম।
অফিস থেকে সরাসরি বাড়ির কিচেনে আজকের আগে কখনও আসেনি শাহিন।
সুরমা ব্যস্ত রান্নাবান্না নিয়ে। গরমে ঘামে একসা অবস্থা তার। বোধহয় এই কারণেই স্বামীর এভাবে রান্নাঘরে আসাটা খুব একটা গুরুত্ব দিল না সে।
কিন্তু স্ত্রীর কাহিল অবস্থাটা গুরুত্ব দিল শাহিন। চিন্তিত গলায় বলল রান্নাবান্না করতে পারে এমন একটা কাজের বুয়া রাখা দরকার।
কথাটা শুনে সুরমা যেন অবাক হল। কেন বুয়া তো আছেই।
শাহিনও অবাক হল। কোথায় বুয়া?
এই যে!
নিজেকে দেখাল সুরমা।
শাহিন লজ্জা পেল। এভাবে বলল না। আমাকে কষ্ট দিয়ে কী লাভ? সংসারে একেকজন মানুষ একেকরকম হয়। আমার মা একটু অন্যরকম একটু মেজাজি !
শাহিনের কথা শেষ হওয়ার আগেই হাসল সুরমা। এত কাতর হওয়ার কিছু নেই। আমি এভাবেই বলেছি। তুমি এখান থেকে যাও। মা দেখলে বিপদ হবে।
কীসের বিপদ?
বলবেন অফিস থেকে ছুটি নিয়ে এসে কিচেনে দাঁড়িয়ে বউর সঙ্গে গল্প করছে।
কিন্তু আমি তো এসেছি মালার শ্বশুরবাড়ি থেকে গেস্ট আসবে বলে! রান্নাবান্না কী হচ্ছে সেসবের খোঁজখবর নিচ্ছি। ঠিক আছে চলে যাচ্ছি।
কিচেন থেকে বেরিয়ে শুভর রুমে এল শাহিন। কী করছিস?
সিলিংয়ের দিকে তাকিয়ে শুয়েছিল শুভ। শাহিনকে দেখে ব্যস্ত ভঙ্গিতে উঠে বসল। ভাইয়া তুমি আমার রুমে?
শাহিন হাসল। এমনভাবে বললি যেন জীবনে কোনওদিন তোর রুমে আসিনি?
তবে এসে খুব ভাল করেছ। তোমার সঙ্গে জরুরী আলাপ আছে।
শুভর পড়ার চেয়ারটায় বসল শাহিন। আমাকে দেখে আলাপের কথা মনে হল?
আরে না! অনেকদিন ধরেই ভাবছি আলাপটা করব।
করিসনি কেন?
সময় পাইনি।
শাহিন ঠাট্টার সুরে বলল হ্যাঁ তুই তো খুবই ব্যস্ত। আপন বড়ভাই জ্বরে বেহুশ হয়ে থাকে এক বাড়িতে থেকেও তুই তাকে দেখতে যাওয়ার সময় পাস না।
শুভ লজ্জা পেল। এটা সত্যি আমার খুব অন্যায় হয়েছে।
তারপর বিছানায় বসেই ডানদিককার কান শাহিনের দিকে এগিয়ে দিল। তুমি আমার কানটা মুচড়ে দাও ভাইয়া।
শুভর মাথায় একটু হাত বুলিয়ে দিল শাহিন। আরে যাহ পাগলা!
তারপর বলল কিন্তু কী নিয়ে ব্যস্ত তুই?
ব্যস্ত মানে নানা রকমের ঝামেলা যাচ্ছে আর কী! যেটা তোমার সঙ্গে আলাপ করতে চাইলাম ভাইয়া আমাকে একটা চাকরি বাকরির ব্যবস্থা করে দাও। চাকরির খুব দরকার।
তীক্ষ্ণচোখে শুভর মুখের দিকে তাকাল শাহিন। তোর তো এখনও রেজাল্ট বেরয়নি এখুনি কীসের চাকরি!
একপলক শাহিনের দিকে তাকিয়ে কথা ঘোরাল শুভ। বেকার ছেলে মা একদম দেখতে পারে না। প্রায়ই কথা শোনায়। তাছাড়া নিজের একটা হাত খরচের ব্যাপার। আছে। তোমাদের কাছ থেকে কত নেব?
শাহিন উদাস গলায় বলল ঠিক আছে দেখি।
এই বিষয়টা রাতেরবেলা সুরমাকে বলল শাহিন।
মালার শ্বশুরবাড়ির লোকজন চলে যাওয়ার পর সবকিছু গোছগাছ করে রাত এগারোটার দিকে নিজের রুমের ড্রেসিংটেবিলে বসেছে সুরমা। ঘুমোবার আগে অনেকক্ষণ ধরে মাথা আঁচড়াবার অভ্যেস তার। এখন সেই কাজটা করছে। বিছানায়। আধশোয়া হয়েছিল শাহিন। শুভর কথা মাত্র বলতে যাবে তার আগেই সুরমা বলল মালার শ্বশুরবাড়ির লোকজনগুলো যেন কেমন?
শুনে শুভর প্রসঙ্গ ভুলে গেল শাহিন। মানে?
আমাদের বাড়িতে এসে মালাকে নিয়ে আদিখ্যেতার সীমা পরিসীমা নেই কিন্তু একবারও বলল না তুমি গিয়ে আমাদের বাড়িতে কদিন থেকে এসো। ছেলে বিদেশে থাকলে ছেলের বউকে বাড়িতে নিয়ে রাখে না লোকে নাকি সবসময় বাপের বাড়িতেই ফেলে রাখে!
এসব নিয়ে ভেব না। মালার শ্বশুরবাড়ির লোকজনদের ব্যাপারে আমার তেমন কোনও আগ্রহ নেই। ওর বরটা ভাল তাতেই আমি খুশি।
তারপর শুভর কথা মনে পড়ল শাহিনের। বিছানায় উঠে বসল সে। শোন অন্য একটা বিষয়ে কথা বলি। শুভর ব্যাপারটা কী?
সুরমা চমকাল। কেন কী হয়েছে?
খুবই চিন্তিত মনে হল। চাকরি বাকরি করতে চাইছে।
তাই নাকি! হঠাৎ এমন সুমতি?
সুমতি না অন্যকিছু সেটাই ভাবছি।
অন্যকিছু মানে?
এই মানেটাই বের করতে চাইছি। আচ্ছা শুভর কি কোনও মেয়ের সঙ্গে ভাবটাব আছে? ব্যাপারটা এমন নয়তো যে সেই মেয়েটি বিয়ের জন্য চাপ দিচ্ছে কিছুদিনের মধ্যেই বিয়ে করতে হবে এজন্য চাকরি বাকরি দরকার।
ভেতরে ভেতরে ব্ৰিত হল সুরমা কিন্তু শাহিনকে বুঝতে দিল না কিছুই। মাথা আঁচড়াতে আঁচড়াতে নির্বিকার গলায় বলল আমি কী করে বলব?
তোমার কাছে সে কিছু লুকায় না।
কিন্তু এসব কখনও বলেনি।
জানার একটু চেষ্টা করো তো?
পরদিন সকালেই জানার চেষ্টাটা করল সুরমা।
এককাপ চা হাতে শুভর রুমে এসে ঢুকল সে। শুভ বেরুচ্ছিল সেতুর সঙ্গে দেখা করতে। সুরমাকে দেখে নয় তার হাতে চায়ের কাপ দেখে উৎফুল্ল হল। কাপটা নিয়ে ফুরুক করে চুমুক দিয়ে বলল তোমার নামের মধ্যে মা শব্দটা আছে সুরমা তোমাকে আমার মা বলেই ডাকা উচিত। তুমি আমার জন্য যা কর যেভাবে ফিল কর আমাকে মা ছাড়া এভাবে কেউ কাউকে ফিল করে না।
মুখের সুন্দর একটা ভঙ্গি করে সুরমা বলল হঠাৎ এমন আল্লাদের কারণ কী? মানে এত আল্লাদী কথা কেন বলছিস?
এই যে তুমি আমার জন্য চা নিয়ে এলে এজন্য। তুমি ছাড়া কারোরই বোঝার কথা নয় যে এই মুহূর্তে আমার এককাপ চায়ের দরকার।
সেতুর বোঝার কথা।
শুভ একটু থতমত খেল। হ্যাঁ সেও হয়তো বুঝবে।
তারপর উদাস হল।
ব্যাপারটা খেয়াল করে সুরমা বলল সেতুর কথা বলতেই যেন চিন্তিত হয়ে গেলি?
নিজেকে সামলাল শুভ। না মানে ভাবী আমি আসলে ভেতরে ভেতরে খুবই অস্থির হয়ে আছি। এমন একটা ব্যাপার কাউকে কিছু বলতেও পারছি না। কিন্তু ব্যাপারটা। কারও সঙ্গে শেয়ার করা উচিত।
কী হয়েছে?
তোমাকে আগেই বলা উচিত ছিল। কেন যে বলা হয়নি!
এত ভনিতা করছিস কেন? বলতে হলে এখনও বলা যায়।
চায়ে শেষ চুমুক দিয়ে কাপটা টেবিলের ওপর রাখল শুভ। মাথা নিচু করে বলল সেতুর সঙ্গে আমার বিয়ে হয়ে গেছে।
শুনে আপাদমস্তক কেঁপে উঠল সুরমা। কী?
আমাদের কোনও উপায় ছিল না।
দুহাতে সুরমার একটা হাত ধরল শুভ। তোমাকে না বললে অন্যায় হতো। ভাবী আপাতত তুমি ছাড়া কথাটা যেন আর কেউ না জানে!
শুভর চোখের দিকে তাকিয়ে চিন্তিত গলায় সুরমা বলল এটা কি ঠিক হল?
আমি এভাবে চাইনি। সেতুর কারণে বাধ্য হয়েছি।
কিন্তু সামলাবি কীভাবে?
জানি না। তবে তিনটি ভরসা আছে আমার। তুমি নাহিদ আর সেতু।
সব শুনে সেতু বলল তুমি অন্তত একজনকে বলে ফেলেছ আমি তো পারছি না।
অবাক হয়ে সেতুর মুখের দিকে তাকাল শুভ। এখনও কাউকে বলনি?
না। ভয় করছে খুব ভয় করছে। বলার সঙ্গে সঙ্গে যে কী হবে বাড়িতে কিছুই বুঝতে পারছি না। ভাই ভাবীরা কে কীভাবে রিয়্যাক্ট করবে তাদের রিয়্যাকসানে আমি কী করব কিছুই ভেবে পাচ্ছি না।
কিন্তু জানানো দরকার। এনগেজম্যান্টের ডেট এসে গেল এখনও যদি না জানাও পরে কিন্তু অন্য ধরনের কেলেংকারি হয়ে যাবে।
আর একটা ব্যাপারেও খুব ভয় পাচ্ছি।
কী?
জানাজানি হওয়ার পর যদি বাড়ি থেকে বেরুনো বন্ধ হয়ে যায় মানে বাড়ি থেকে যদি আমাকে আর বেরুতে না দেয় তোমার সঙ্গে যদি দেখা করতে না পারি!
হ্যাঁ এমনও হতে পারে। তবে এখন যে কোনও পরিস্থিতি ফেস করার জন্য রেডি থাকতে হবে।
কিন্তু আমার খুব ভয় করছে।
সেতুকে বুকের কাছে টেনে আনল শুভ। ভয় পাবে না একদম ভয় পাবে না। আমি আছি। এখন তুমি আমার বউ বিয়ে করা বউ। আমি বেঁচে থাকতে আমার কাছ থেকে কেউ তোমাকে সরিয়ে রাখতে পারবে না। তোমার জন্য পৃথিবীর যে কোনও দেয়াল আমি ভেঙে ফেলব।
শুভর গলার কাছে আদুরে ভঙ্গিতে মুখ ঘষে সেতু বলল তুমি এভাবে বললে খুব ভাল লাগে আমার খুব সাহস পাই আমি।
শুভ কোনও কথা বলল না। আনমনা হয়ে গেল।
শুভর বুক থেকে মুখ তুলে সেতু বলল কী হয়েছে? আমার সামনে বসে কার কথা ভাবছ তুমি?
শুভ ম্লান হাসল। তোমার কথা।
আমার কথা ভাববে যখন আমি তোমার সামনে না থাকব তখন যখন সামনে থাকব তখন তুমি শুধু আমাকে দেখবে আমার সঙ্গে কথা বলবে আর আমাকে আদর করবে।
সেতুর কপালে ঠোঁট ছোঁয়াল শুভ। আসলে আমার মনটা খারাপ।
কেন গো?
তোমার জন্য।
কী করেছি আমি?
আমাকে বিয়ে করে খুব বড় ভুল করেছ। আমি এক হতদরিদ্র যুবক সুখ শান্তি প্রাচুর্য কিছুই তোমাকে আমি দিতে পারব না।
শুভর একগালে হাত বুলিয়ে দিল সেতু আর একগালে চুমু খেল। কীসে আমার সুখ কীসে আমার শান্তি তা তুমি জান না। কোনও প্রাচুর্য তোমার কাছে আমি চাই না আমি শুধু একটা জিনিস চাই তোমার কাছে বল সারাজীবন ধরে সেই জিনিসটা আমাকে তুমি দেবে?
সাধ্য থাকলে অবশ্যই দেব।
সাধ্য তোমার আছে।
তাহলে বল বল কী চাও তুমি?
ভালবাসা চাই সারাজীবন ধরে আমি শুধু তোমার ভালবাসা চাই।
সেতুকে আরও নিবিড় করে আঁকড়ে ধরল শুভ। তার চোখের দিকে তাকিয়ে বলল ভালবাসা ছাড়া তোমাকে দেয়ার মতো আর কিছু নেই আমার। সারাজীবন ধরে আমার সবটুকু ভালবাসা আমি শুধু তোমাকেই দেব।
তারপর একটু থেমে বলল এই তুমি আমার সঙ্গে একটা জায়গায় যাবে?
সেতু ঘোরলাগা গলায় বলল তোমার সঙ্গে যে কোনও জায়গায় যেতে রাজি আমি এমনকি দোযখেও।
দোযখে তোমাকে আমি নেব কেন?
তাহলে কোথায় নেবে?
কক্সবাজার।
হঠাৎ কক্সবাজার কেন?
হানিমুনে। আমরা নবদম্পতি হানিমুনে যাব না?
ওরকম হানিমুন কি আমাদের কখনও হবে?
কেন হবে না?
যেভাবে বিয়ে হল আমার ভাইরা এ বিয়ে মেনে নেবে কি না
সেতুকে থামিয়ে দিল শুভ। থাক এসব এখন আর বলো না মন খারাপ হয়ে যাবে। তারচে অন্যকথা বল।
শুভর বুকে আঙুল বোলাতে বোলাতে সেতু বলল আমার এক সময় স্বপ্ন ছিল আমি হানিমুনে যাব কাশ্মিরে। শ্রীনগরের ডাললেকে সিকারায় থাকব অনেকগুলো দিন।
সিকারা মানে?
এক ধরনের নৌকো। নবদম্পতি কিংবা প্রেমিক প্রেমিকারা থাকে।
শুভ একটা দীর্ঘশ্বাস ফেলল। সাধ্য থাকলে এক্ষুণি তোমাকে আমি সেখানে নিয়ে যেতাম।
তারপর একেবারেই অন্যমানুষ হয়ে গেল শুভ। চটপটে গলায় বলল চল শ্রীনগরে নিয়ে যাই তোমাকে এক্ষুণি নিয়ে যাই। ডাললেকের সিকারায় বসে একজন ধরে রাখি আরেকজনের হাত একজন তাকিয়ে থাকি আরেকজনের চোখে মুখে কোনও কথা থাকবে না আমাদের সব কথা হবে চুমোয় চুমোয় নিঃশব্দে।
সেতু হাসল। কিন্তু তুমি আমাকে নেবে কীভাবে?
শুভ একমুহূর্তও দেরি করল না। বলল কল্পনায় কল্পনায় নিয়ে যাব। আমার বুকে মুখ রেখে চোখ বুজে তুমি কল্পনা কর দেখবে দোলনদের ড্রয়িংরুমটাই ডালকের ভাসমান সিকারা হয়ে গেছে। ভালবাসা থাকলে সব হয়।
মামুন বাড়ি ফিরল সন্ধের পর।
অফিস থেকে ফিরে সে সাধারণত ড্রেসিংরুমে ঢোকে। বাইরের পোশাক বদলে বাথরুম থেকে ফ্রেস হয়ে তারপর আসে বেডরুমে।
আজ ড্রেসিংরুমে ঢুকল না। বেডরুমে শিলা আছে তার সামনে দাঁড়িয়ে টাই আলগা করতে করতে বলল এনগেজম্যান্টের অনুষ্ঠান শেরাটনে করব। স্বপনকে। পাঠিয়েছি বুকড করতে।
শিলা বলল এটা কিন্তু একটা বাড়তি খরচ। এসব না করে একবারে বিয়ে দিলেই পারতে। সোনারগাঁওয়ে অনুষ্ঠান করতে আর নয়ত সেনাকুঞ্জে।
খরচ নিয়ে তুমি ভাবছ কেন? আমাদের একমাত্র বোন।
একমাত্র বোন বলে অকারণে সব করতে হবে নাকি?
কোন ফাঁকে দক্ষিণের দেয়ালের সঙ্গে লাগানো সুন্দর এবং অতি আরামদায়ক চেয়ারটায় বসে পড়েছে মামুন। শিলার কথা শুনে একটু নড়েচড়ে উঠল। আক্রমণের গন্ধ পাচ্ছি। তুমি কি কোনও কারণে রেগে আছ? ঝগড়া লাগাবে নাকি?
শিলা কঠিন গলায় বলল যদি লাগাই?
না না লাগিয়ো না। আমি আগেই সারেন্ডার করছি। আমি তোমাকে খুবই ভয় পাই। সেদিনের পর থেকে মারাত্মক রকমের সাবধানতা অবলম্বন করে আছি যাতে কোনওভাবেই বিগড়ে যাওয়ার চান্স না পাও তুমি। ইয়ে গহনা বানাবে বলেছিলে কালই যাও অর্ডার দিয়ে এস।
অর্ডার দেয়া হয়ে গেছে। দুএকদিনের মধ্যেই নিয়ে আসব। টাকাটা দিয়ে দিও।
কত কত টাকা? ক্যাশ না চেক?
বিলটা আমার কাছে আছে। একলাখ বাহাত্তোর হাজার। তবে ক্যাশ টাকা নিয়ে আমি মুভ করব না। চারদিকে যা ছিনতাই ফিনতাই হচ্ছে!
খুবই সরল মুখ করে মামুন বলল ফিনতাইটা কী?
মামুনের মুখভঙ্গি দেখে হেসে ফেলল শিলা। ফাজলামো করো না।
মামুন বিগলিত হল। করার আর দরকার হবে না। এই যে তুমি একবার হাসলে মামার কাজ শেষ। শোন আমাদের প্রপার্টির এক অংশ সেতুরও। সব মিলে দুআড়াই কোটি টাকা সে পাবে। দরকার হলে ওর টাকা থেকে ওর বিয়ের খরচা করব।
গ্রীবা বাঁকিয়ে মামুনের দিকে তাকাল শিলা। কথাটা কি তুমি আমাকে খুশি করার জন্য বললে?
মামুন বিব্রত হল। না তা কেন বলব!
ভাবতে পার আমি তোমার স্ত্রী বোনের বিয়েতে তোমার টাকা থেকে বিশাল একটা এমাউন্ট খরচা হয়ে যাবে ভেবে রেগে আছি আমি কিংবা রেগে যেতে পারি এজন্য আমাকে ম্যানেজ করছ এ ধরনের কথা বলে! যদি এরকম ভেবে থাক ভাবনাটা তোমার ঠিক না। এভারেজ বাঙালি বউদের মতো লোভি মহিলা আমি নই। যা বললে তা কক্ষনো করবে না। তোমাদের কি কোনও অভাব আছে নাকি যে সেতুর প্রাপ্য থেকে ওর বিয়ের খরচা করবে? তোমাদের দুভাইয়ের দায়িত্ব হচ্ছে ছোটবোনকে ভাল পাত্রে বিয়ে দেয়া। বাপ না থাকলে বড়ভাই বাবার মতো। মেয়ে বিয়ে দিয়ে বাবা কখনও বলে না যে তোর প্রাপ্য থেকে তোকে বিয়ে দিলাম।
শিলার কথা শুনে মুগ্ধ হয়ে গেল মামুন। চেয়ার ছেড়ে উঠে এল সে শিলার সামনে দাঁড়াল। খুব ভাল লাগল তোমার কথা শুনে। তুমি যাতে এই কথাগুলোই বল শোনার জন্য চালাকি করে সেতুর প্রাপ্য টাকার প্রসঙ্গটা তুলোম। সত্যিকার অর্থে কখনও আমি তা করব না। স্বপনকেও করতে দেব না। আমাদের টাকায়ই বিয়ে দেব সেতুকে। তারপর ও যখন ওর প্রাপ্য চাইবে হিসেব করে পাই টু পাই ওরটা ওকে দিয়ে দেব।
তারপর স্ত্রীর কাঁধে হাত দিল মামুন। তুমি একটু নিচু হও।
শিলা অবাক হল। কেন?
দেখছ না সঙ্গে জলচৌকিটা নেই।
স্বামীর হাত সরিয়ে ছিটকে গেল শিলা। এই খবরদার! ফাজলামো করো না।
মামুন হো হো করে হাসতে লাগল।
রেখা টিভি দেখছে।
বেডরুমে ঢুকে রেখার দিকে না তাকিয়ে টিভির দিকে তাকাল স্বপন। টিভিটা অফ
রিমোট টিপে টিভি অফ করল রেখা। ভাইয়া কী বললেন?
খুশি হলেন। চট করে শেরাটন ম্যানেজ করে ফেলব ভাবেননি।
মন খারাপ করা ভঙ্গিতে বিছানায় শুয়ে পড়ল স্বপন।
ব্যাপারটা খেয়াল করে রেখা বলল তোমাকে কী রকম যেন দেখাচ্ছে। মন খারাপ?
স্বপন একটা দীর্ঘশ্বাস ফেলল। সেতুর এনগেজম্যান্টের দিন ঘনিয়ে আসছে আর মন খারাপ হচ্ছে আমার।
ছোটবোনের বিয়ের সময় এমনই লাগে। বিশেষ করে মা বাবা না থাকলে। আমার বিয়ের দিন দেখনি ভাইয়ারা কী রকম কান্নাকাটি করল!
বোন যখন বাড়ি থেকে চলে যায় তখন কান্না পাবেই। আমার তো এখনই পাচ্ছে।
রেখা আচমকা বলল একটু কাঁদ না!
স্বপন অবাক হল। কী?
তোমাকে আমি কখনও কাঁদতে দেখিনি। নিজের স্বামীকে কাঁদতে দেখলে কেমন লাগে এই অভিজ্ঞতাটা থাকা দরকার।
স্বপন হাসল। ফাজলামো করো না।
রেখাও হাসল। তোমার মন ভাল করার জন্য করলাম।
তা আমি বুঝেছি।
তবে অভিজ্ঞতাটা আমার সত্যি থাকা দরকার।
সেতুর বিয়ের দিন হয়ে যাবে।
স্বপন এবং রেখা যখন এসব কথা বলছে তখন বাবলুর রুমে এসে ঢুকেছে মুন্নি। সোফায় শুয়ে সকালবেলার কাগজ রাতেরবেলা পড়ছে বাবলু আর তার রুমের মেঝেতে বসে পাঁচ সাতটা পুতুল নিয়ে মগ্ন হয়ে খেলছে টুপলু।
বিন্দুমাত্র ভনিতা না করে মুন্নি বলল গেটধরা বোঝ ভাইয়া?
খবরের কাগজের আড়াল থেকে মুখ বের করল বাবলু। না তো! গেটরা কী?
বিয়ের দিন যখন বর আসে তখন বাড়ির ছেলেমেয়েরা গেট আগলে দাঁড়ায়। বরপক্ষ টাকা না দিলে ঢুকতে দেয়া হয় না এটাকে বলে গেটধরা।
বুঝেছি এখন যা আমি খেলার খবর পড়ছি।
পুতুলকে ঘুম পাড়াতে পাড়াতে টুপলু বলল আমিও ব্যস্ত। খেলছি।
কিন্তু মুন্নি দমল না। বলল একেকজন দশহাজার টাকা করে পাব।
বাবলু উৎসাহি হল। কীভাবে?
ফুপির বিয়ের দিন আমরা তিনজনে মিলে গেট ধরব। পঞ্চাশ হাজার টাকা চাইব। যা চাইব তাতো আর দেবে না কমাবার চেষ্টা করবে। তবে তিরিশ হাজারের কমে কিছুতেই আমরা ছাড়ব না। ওই তিরিশ হাজার তিনজনে ভাগ করব। একেকজনের ভাগে দশহাজার করে।
ভেরিগুড। আমি আছি তোর সঙ্গে। গেট ধরব।
টুপলু বলল আমিও ধরব কিন্তু টাকা নেব না। টাকা নিলে আম্মু আমাকে বকবে। আমার ভাগের টাকাটাও তোমরা দুজনে নিয়ে নিও।
মুন্নি খুশি হয়ে বলল তাহলে আমাদের ভাগে পনের হাজার করে পড়বে।
তুই কি ঢাকায় নাকি?
নাহিদ বিষণ্ণ গলায় বলল ছিলাম না বর্ষাকে নিয়ে কাল এসেছি। বাবা মাও এসেছেন। আজ ওকে একজন ডাক্তার দেখাব তারপর কাল সবাই মিলে আবার ফিরে যাব।
কোথায় উঠেছিস তোরা?
মাঝারি ধরনের একটা হোটেলে।
শুভ অবাক হল। হোটেলে উঠেছিস কেন?
নাহিদ আবার বিষণ্ণ হল। তাহলে কোথায় উঠব! তুই তো জানিসই ঢাকায় আমাদের কোনও আত্মীয়স্বজন নেই।
আত্মীয়স্বজন না থাক আমি তো আছি আমাকে জানালি না কেন?
জানালে কী হত?
আমাদের বাড়িতে ওঠার ব্যবস্থা করতাম।
এতগুলো মানুষ নিয়ে একটা বাড়িতে এসে ওঠা যায় না।
বুক পকেট থেকে ছবির খাম বের করল নাহিদ। তোদের বিয়ের ছবিগুলো।
ছবির কথা শুনে যতটা আগ্রহি হওয়ার কথা শুভর তার কিছুই হল না। খামটা সে খুললও না। বিছানার ওপর ফেলে রেখে বলল কোন হোটেলে উঠেছিস বল আমি গিয়ে সবার সঙ্গে দেখা করে আসব।
দরকার নেই। আমরা কখন কোথায় থাকব বলতে পারছি না। তবে কিছুদিনের মধ্যেই আমি আবার ঢাকায় আসব। এসে তোর সঙ্গে দেখা করব।
নাহিদ চলে যাওয়ার পর অনেকক্ষণ ধরে ছবিগুলো দেখল শুভ। প্রত্যেকটি ছবির দুটো করে প্রিন্ট। বেশ বুদ্ধি করেই দুসেট ছবি করিয়েছে নাহিদ। একটা সেট শুভর কাছে থাকবে আরেকটা সেতুর কাছে।
সেতুর সেটটা তো তাহলে আজই পৌঁছে দিতে হয়। এক্ষুণি যেতে হয় দোলনদের বাড়ি।
এই ভেবে তক্ষুনি বাড়ি থেকে বেরুল শুভ। দোলনদের বাড়ি পৌঁছবার আগে টকটকে লাল তরতাজা কতগুলো গোলাপ কিনল। ফুলগুলো ব্যান্ড দিয়ে সুন্দর করে বেঁধে দিল দোকানের একজন কর্মচারি। ছবির সঙ্গে এই ফুল পেলে মুগ্ধ হয়ে যাবে সেতু। সেতুর মুগ্ধতার চে মূল্যবান আর কিছুই নেই শুভর কাছে।
কিন্তু ফুল দেখে দোলন একটু ভুল বুঝল। আমার জন্য ফুল এনেছেন?
শুভ হাসল। না।
তাই তো বলি আপনার তো এত উদার হওয়ার কথা না।
বউর বান্ধবীর সঙ্গে উদার হওয়ার কোনও দরকার আমার নেই। আমি এলাম তোমাকে একটু জ্বালাতে।
ওসব বলে আর লাভ কী! দুজনে মিলে তো অনেকদিন ধরেই জ্বালাচ্ছেন।
এভাবে বললে সারাজীবন জ্বালাব।
না বললেও যে জ্বালাবেন জানি। অসুবিধা নেই কী করতে হবে বলুন।
এই খামে আমাদের বিয়ের ছবিগুলো আছে ছবির সঙ্গে এই ফুল এসব ওকে একটু পৌঁছে দেবে।
ছবির খাম এবং ফুল হাতে নিল দোলন। ঠিক আছে এক্ষুনি যাচ্ছি। আর কিছু বলতে হবে?
হ্যাঁ।
কী?
বলবে আমি ওকে খুব ভালবাসি।
দোলন মিষ্টি করে হাসল। আপনি খুব রোমান্টিক।
কিন্তু দোলনের হাতে ফুল দেখে সেতু খুব অবাক। চোখ ছানাবড়া করে বলল তুই হঠাৎ ফুল নিয়ে!
দোলন উজ্জ্বল গলায় বলল বান্ধবীর এনগেজম্যান্ট হচ্ছে খালি হাতে তার সঙ্গে দেখা করতে আসি কী করে?
সেতু গম্ভীর হল। আমি টেনশানে মরছি আর তুই ফাজলামো করছিস?
টেনশান করে লাভ নেই। আমি চলে যাওয়ার পর পরই বাড়িতে আজ জানিয়ে দিবি।
ফুলগুলো সেতুর হাতে দিয়ে ব্যাগ থেকে ছবির খামটা বের করল দোলন সেতুর হাতে দিল। তোদের বিয়ের ছবি। কেউ যদি তোর কথা বিশ্বেস না করে তাহলে ছবি দেখিয়ে দিবি। ছবির সঙ্গে ফুলগুলোও তোর বর পাঠিয়েছে বলেছে সে তোকে খুব। ভালবাসে।
ভালবাসা শব্দটা শুনে মুখ উজ্জ্বল হয়ে গেল সেতুর।
তারপরও ভাবীদের কাউকে বিয়ের কথাটা জানাতে পারল না সেতু। সারাটা দুপুর ছটফট করল। বিয়ের ছবিগুলো দেখতে দেখতে নানারকমভাবে ভাবল কেমন করে কথাটা ভাবীদেরকে বলা যায়। কোন ভাবিকে বলবে শিলা না রেখাকে!
রেখা একটু নরম ধরনের। রেখাকে বলতে সুবিধে হবে ভেবে বিকেলের মুখে মুখে রেখার বেডরুমের সামনে এসে দাঁড়াল সেতু। যেমন করেই হোক আজকেই জানাতে হবে। এনগেজমেন্টের চারদিন বাকি। আজ না জানালে অন্য ধরনের সমস্যা হবে। পাত্রপক্ষকে মানা করার ব্যাপার আছে। একেবারেই শেষ সময়ে জানালে কিংবা এনগেজম্যান্টের দিন জানালে সিনেমার মতো ব্যাপার হবে। স্বাভাবিক অবস্থার চে বেশি বিব্রত হবে ভাইয়ারা স্বাভাবিক অবস্থার চে বেশি রাগবে সেতুর ওপর।
কিন্তু রেখার বেডরুমের কাছে এসেও ভেতরে ঢুকতে পারল না সেতু নিজের অজান্তেই যেন বসে পড়ল রেখার রুমের সঙ্গের বারান্দায় ফেলে রাখা বেতের চেয়ারগুলোর একটায়। বসে আনমনা হয়ে রইল। বিয়ের তিন চারটে ছবি হাতে ধরা মূল খাম রেখে অন্য একটা খামে ভরে ছবি কটি নিয়ে এসেছে। একবার ভেবেছিল সবগুলো ছবিই মানে পুরো খামটা দোলন যেভাবে দিয়ে গেছে ঠিক সেভাবেই দিয়ে আসবে ভাবীদের একজনকে। তারপর ভেবেছে যদি ছবিগুলো আর ফেরত না পায়! যদি ছিঁড়েটিরে ফেলে দেয় ভাইয়ারা! তারপর যদি শুভর সঙ্গে যোগাযোগের সব পথ বন্ধ করে দেয় তাহলে একা ঘরে হাজার ইচ্ছে হলেও তো বিয়ের ছবিগুলো দেখতে পাবে না সে!
তুমি এভাবে এখানে বসে আছ?
সেতু চমকে তাকাল। কখন রেখা এসে দাঁড়িয়েছে তার সামনে! সেতুকে এভাবে বসে থাকতে দেখে বেশ অবাক হল। সেতু তার দিকে তাকাতে মুখে দুঃশ্চিন্তার ছায়াটাও দেখতে পেল। বলল কী হয়েছে?
সেতু বিষণ্ণ গলায় বলল কিছু না।
তোমাকে কী রকম যেন দেখাচ্ছে! শরীর খারাপ নাকি কিছু ভাবছ?
এই সুযোগটা ইচ্ছে করলেই নিতে পারে সেতু! রেখার কথার রেশ ধরে গড়গড় করে বলে যেতে পারে সব কথা। হাতের খামটা এগিয়ে দিতে পারে রেখার দিকে।
কিন্তু এসবের কিছুই করল না সে। আগের মতোই বিষণ্ণ গলায় বলল শরীরও খারাপ না কিছু ভাবছিও না এমনিতেই বসে আছি।
সঙ্গে সঙ্গে সেতুর মুখোমুখি চেয়ারে বসল রেখা। চা খাবে?
একথায় বিরক্ত হওয়ার কিছু নেই কিন্তু সেতু খুব বিরক্ত হল। রুক্ষ্ম গলায় বলল এ সময় চা খাব কেন? তোমার কথা শুনে মনে হচ্ছে আমি বাইরের লোক তোমাদের বাড়িতে বেড়াতে এসেছি!
রেখা থতমত খেল। ফ্যাল ফ্যাল করে সেতুর মুখের দিকে খানিক তাকিয়ে থেকে বলল আমি আবারও বলছি কী হয়েছে তোমার?
গলা আগের চেয়েও রুক্ষ্ম হল সেতুর। আমিও আবার বলছি কিছুই হয়নি আমার।
কদিন পর এত ভালপাত্রের সঙ্গে যে মেয়ের এনগেজম্যান্ট তার মনমেজাজ এ সময় এত তিরিক্ষি হওয়ার কথা নয়।
তাহলে কেমন হওয়ার কথা?
এ সময় সে থাকবে গভীর আনন্দে। মজা করবে হাসবে।
নাচবে না? ভারতনাট্যম কিংবা কথক?
উঠে হন হন করে নিজের রুমের দিকে চলে গেল সেতু।
রেখা অবাক হয়ে তাকিয়ে রইল। সেতুর এই ধরনের আচরণ কখনও দেখেনি সে।
মামুন অফিসে চলে যাওয়ার পর সুন্দর একটা শাড়ি পরল শিলা।
ড্রেসিংটেবিলের সামনে বসে সাজগোজ করতে লাগল। এক্ষুনি বাড়ি থেকে বেরুবে সে। গহনা আনতে যাবে। এক লাখ বাহাত্তোর হাজার টাকার চেক দিয়ে গেছে মামুন।
জুয়েলারিওয়ালারা এডভান্স ছাড়া অর্ডার নেয় না শুধু এই বাড়িরটা নেয়। ক্যাটালগ দেখে অর্ডার দিয়ে এলেই হয়। গহনা আনার দিন পুরো পেমেন্ট।
কাল বিকেলে টেলিফোনে খবর নিয়েছে শিলা। গহনা রেডি। আজ আনতে যাবে এজন্য বেশ আনন্দে আছে সে। গুনগুন করে গানও গাইছিল। সেতুকে দেখে থামল।
হাতের খামটা নাড়তে নাড়তে সেতু বলল তুমি কি বেরুচ্ছ ভাবি?
শিলা হাসল। হ্যাঁ।
কোথায় যাচ্ছ?
মার্কেটে। ননদের বিয়ে কত কেনাকাটা করতে হয়! এখন যাচ্ছি গয়না আনতে।
তোমার সঙ্গে আমার কিছু কথা আছে।
বল।
ভাইয়াদেরকে জানিয়ে দাও বিয়েটা হবে না।
কথাটা যেন বুঝতে পারল না শিলা। থতমত খেয়ে ড্রেসিংটেবিলের আয়না থেকে মুখ ফেরাল। কী?
গলা একটুও কাঁপল না সেতুর একটুও নার্ভাস হল না সে একেবারেই নির্বিকার গলায় বলল আমার বিয়ে হয়ে গেছে। শুভ নামের একজনের সঙ্গে বহুদিনের এফেয়ার আমার। তাকে আমি বিয়ে করেছি। এই খামে আমাদের বিয়ের ছবি আছে।
খামটা শিলার হাতে দিয়ে যেন কিছুই হয়নি এমন ভঙ্গিতে নিজের রুমের দিকে চলে গেল সেতু।
এদিকে শিলার তখন সেন্সলেস হয়ে যাওয়ার মতো অবস্থা। খামটা ধরে মৃতের মতো দাঁড়িয়ে রইল সে। মার্কেটে যাওয়ার কথা ভুলে গেল গহনার কথা ভুলে গেল। তারপর একসময় পাগলের মতো ছুটে এল রেখার রুমে। হাঁপাতে হাঁপাতে বলল শুনেছ শুনেছ কী কাণ্ড হয়েছে?
সব শুনে ধপ করে নিজের বিছানায় বসে পড়ল রেখা। বল কী! সর্বনাশ হয়ে গেছে তো!
আমি কল্পনাই করতে পারিনি। ছবি না দেখলে বিশ্বাসই করতাম না। এই যে ছবি তুমিও দেখ।
ছবি দেখতে দেখতে চোখ প্রায় ঠিকরে বেরুল রেখার। ও যে ভেতরে ভেতরে এমন মুখ দেখে একদম বোঝা যায় না। কাল বিকেলে এই খামটা ওর হাতে আমি দেখেছি। বোধহয় তখন থেকেই এসব বলার প্রিপারেশান নিচ্ছিল। আমার সঙ্গে বাজে ব্যবহারও করেছে।
রেখার কথা যেন শুনতেই পেল না শিলা। বলল আমার যখন বিয়ে হয় তখন ওর দুআড়াই বছর বয়স। দুই ভাইয়ের সঙ্গেই বয়সের বিরাট ব্যবধান। যে বয়সে সন্তান হওয়ার কথা কল্পনা করে না লোকে সেই বয়সে কেমন করে যেন কনসিপ করেছিলেন। আমার শাশুড়ি। এই বাড়িতে এসে আমি যখন ওকে কোলে নিতাম কিংবা মামুন যখন কোলে নিত মনে হতো ও আমাদেরই সন্তান। কোথাও বেড়াতে গেলে ওকে আমরা সঙ্গে নিতাম না কারণ কেউ বিশ্বাস করত না যে ও আমার ননদ। তারপর আমার চোখের সামনে বড় হল। প্রথমে একটা ইংলিশ মিডিয়াম স্কুলে ভর্তি করা হয়েছিল ওকে। তিন বছর পড়ার পর শ্বশুর বললেন ইংলিশ মিডিয়ামে পড়লে যখন সেভেন এইটে উঠবে তখনই বখে যাবে মেয়ে। স্কুল বদলাও। আমি এবং মামুন অনেক বোঝালাম। ইংলিশ মিডিয়ামে পড়লে ছেলেমেয়েরা বখে যায় এসব কথা কে বলেছে! যারা বখার তারা যে কোনও পরিস্থিতিতেই বখতে পারে। তিনি কোনও কথাই শুনলেন না। স্কুল বদলে বাংলা মিডিয়ামে ভর্তি করা হল ওকে। দুটো বছর নষ্ট হল। বয়স অনুযায়ী ওর তো এখন অনার্স কমপ্লিট হওয়ার কথা।
একটু থামল শিলা। তবে বখে সেতু কখনও যায়নি। আমার চোখের সামনে বড় হল। কলেজ শেষ করে ইউনিভার্সিটিতে ভর্তি হল খারাপ কিছু ওর মধ্যে কখনও আমি দেখিনি। সেই মেয়ে গোপনে গোপনে এমন কাজ করল! কথা নেই বার্তা নেই আচমকা পুরো ফ্যামিলির মাথায় বাড়ি মেরে বসল!
রেখা অধৈর্যের গলায় বলল কিন্তু এখন কী হবে? তিনদিন পর এনগেজম্যান্ট সব রেডি!
আমার মাথায় কিছু ঢুকছে না কিছু ভাবতে পারছি না আমি।
একথা শোনার পর সেতুর ভাইদের মাথায় আকাশ ভেঙে পড়বে। টুপলুর বাবা এমনিতে খুব ভাল কিন্তু ভীষণ বদরাগি কী যেন কী করে বসে!
মামুন সাহেবও কম রাগি নয়। দেখে বোঝা যায় না কিন্তু ভেতরে ভেতরে খুব রাগি। এসব শোনার পর তার মাথার ঠিক থাকবে না। সেতু তার জান তারপরও কিছুতেই এসব সে মেনে নেবে না।
আমার কথা হচ্ছে এতবড় একটা ব্যাপার এতদিন ও কীভাবে চেপে রাখল?
উত্তেজনায় রেখার গলা আরও রুক্ষ্ম এবং কর্কশ হয়ে গেছ। শিলার লক্ষ্মীট্যারা চোখটা গেছে ভাল রকমের ট্যারা হয়ে। সেই চোখ ঘুরিয়ে সে বলল তুমি না বলেছিলে প্রেম এবং ক্যান্সার চেপে রাখা যায় না সেতু তো ঠিকই চেপে রেখেছিল!
কোথায় আর চেপে রাখল! বলে তো দিলই! কথা হচ্ছে প্রেম এবং ক্যান্সার কোনও না কোনও সময় বেরিয়ে আসবেই। বহুদিন চেপে রাখার পর সেতুরটা যেমন বেরিয়ে এল। সব বলে দিল সে।
এই বলাটা আরও কিছুদিন আগে বললে আমাদের খুব উপকার হতো।
কিন্তু এখন কী হবে?
শিলা রেগে গেল। তীক্ষ্ম গলায় বলল বার বার এক কথা বলো না। কী হবে তার আমি কী জানি?
শিলার একটা হাত ধরল রেখা। কাতর গলায় বলল রাগ করো না ভাবী। আমার খুব ভয় করছে।
শিলা নরম হল। ভয় আমারও করছে। সংসারে বিরাট ঝামেলা লেগে যাবে। চল ওর সঙ্গে কথা বলে দেখি।
রেখা উঠল। চল।
ওরা দুজন তারপর সেতুর রুমে এসে ঢুকল।
চিন্তিত মুখে হাতপা গুটিয়ে নিজের বিছানায় বসে আছে সেতু। শিলা এবং রেখাকে দেখে চোখ তুলে তাকাল। তারপর ওরা কিছু বলার আগে নিজেই বেশ অপরাধী গলায় বলল আমার আর কিছু বলার নেই। যদি কাবিননামা দেখতে চাও দেখাব।
চাপা ক্রোধের গলায় শিলা বলল কিন্তু এটা তুমি কেন করলে? তোমার যদি কারও সঙ্গে এফেয়ার থাকে প্রথমে আমাদের দুজনকে তুমি তা বলবে আমরা তোমার। ভাইদেরকে ম্যানেজ করার চেষ্টা করব। না পারলে তুমি তোমার ডিসিসান নেবে। এরকমই নিয়ম। তুমি কোনও নিয়মের ধার ধারলে না? আগেই বিয়ে করে ফেললে? তাও এমন সময় যখন অন্য জায়গায় তোমার বিয়ে ঠিক হয়ে গেছে। এ তুমি কি করলে? এসব জানার পর তোমার ভাইরা কী দুঃখটা পাবে তুমি ভেবেছ? যে ভাইয়েরা এত ভালবাসে তোমাকে তুমি যাদের জান তাদেরকে একরম দুঃখ দেয়ার আগে তুমি একটু ভাবলে না?
রেখা বলল আমি মনে করি দুঃখের চে অপমানটা তাঁদের বেশি। যেখানে বিয়ে ঠিক হয়ে গেছে সেই লোকগুলোকে তারা এখন কী বলবে? কীভাবে মুখ দেখাবে তাদেরকে! কীভাবে সব ম্যানেজ করবে! সবকিছু জানাজানি হলে লোকে আমাদেরকে বলবে কী?
দাঁতে দাঁত চেপে শিলা বলল আমার নিজের মেয়ে হলে থাপড়ে তোমার দাঁতগুলো আমি ভেঙে ফেলতাম। তারপর তারপর ঘাড় ধরে বাড়ি থেকে বের করে দিতাম। তোমার মতো মেয়ের মুখ আমি জীবনে দেখতাম না।
রাগি ভঙ্গিতে চলে যাওয়ার জন্য পা বড়িয়েছে শিলা থাবা দিয়ে তার একটা হাত ধরল সেতু। চোখের জলে গাল ভেসে যাচ্ছে তার। কাঁদতে কাঁদতে বলল অন্যায় আমি করে ফেলেছি নিশ্চয় অনেক বড় অন্যায় আমি করে ফেলেছি। আমার ওপর যদি খুব রাগ হয় তোমার আমাকে তুমি গালাগাল করো যত ইচ্ছা গালাগাল করো দরকার হলে মারো তারপরও ভাইয়াকে তুমি ম্যানেজ করো।
ঝটকা মেরে সেতুর হাত ছাড়িয়ে দিল শিলা। আমি পারব না। ম্যানেজ করা তো দূরের কথা তোমাকে নিয়ে তার সঙ্গে আমি কোনও কথাই বলব না। তুমি একটা বাজে মেয়ে।
প্রায় ছুটে বেরিয়ে গেল শিলা। তার পিছু পিছু গেল রেখা।
চোখের জলে ভাসতে ভাসতে সেতু তখন ভাবছে এখন সে কি করবে! কেমন করে ম্যানেজ করবে ভাবীদেরকে।
যে কোনও অসহায় মুহূর্তে সেতুর যা হয় শেষ পর্যন্ত শুভকে ডাকতে লাগল সে। মনে মনে কথা বলতে লাগল শুভর সঙ্গে। শুভ তুমি বলে দাও আমি এখন কী করব।
আশ্চর্য ব্যাপার শুভই যেন পথটা তাকে বাতলে দিল। কিছুক্ষণ পর নিজের অজান্তেই যেন রেখার রুমে এসে ঢুকল সে।
চিন্তিত ভঙ্গিতে চেয়ারে বসে আছে রেখা। সেতুকে দেখে মোটেই অবাক হল না বিরক্ত হল। কপালে কুঁচকে অন্যদিকে তাকিয়ে রইল।
অপমানটা গায়ে মাখল না সেতু। বলল তোমরা দুজনেই যদি আমার দিক থেকে মুখ ফিরিয়ে নাও তাহলে আমি কার কাছে যাব? তোমরা ছাড়া আমার আর আছে কে?
নরম করে বলতে চাওয়ার পরও গলাটা রেখার নরম হল না। কর্কশ গলায় বলল আমাদের জায়গায় তুমি হলে কী করতে?
তোমাদের কোনও প্রশ্নের উত্তর আমি দিতে পারব না। তবে সবদিক ভেবেই কাজটা আমি করেছি। এছাড়া আমার কোনও উপায় ছিল না। আমি চাই তোমরা দুজন আমার পাশে দাঁড়াও আমাকে হেলপ কর।
একথায় রেখা কেমন ব্ৰিত হল। আমি কীভাবে তোমাকে হেলপ করব? না না আমার কিছু করার নেই।
আছে। তুমি ছোটভাইকে বোঝাও।
সে আমার কথা শুনবে না। প্রচন্ড রেগে যাবে তার রাগ সামলাবার ক্ষমতা আমার নেই। তারচে তুমি বরং ভাবির কাছে যাও। ভাইয়া যদি সব মেনে নেন তাহলে কারও কিছু বলার থাকবে না।
কিন্তু শিলা বলল আমার রুমে আসা তোমার ঠিক হয়নি যা বলার আমি তোমাকে বলে দিয়েছি।
শিলার সঙ্গে সেতুর সম্পর্কটা মা মেয়ের মতো। রেখার কথা তেমন গায়ে লাগে না তার কিন্তু শিলা রাগ করে কিছু বললে সঙ্গে সঙ্গে কান্না পায়।
এখনও পেল। কাঁদ কাঁদ গলায় বলল তুমি যে আমার সঙ্গে এত খারাপ ব্যবহার করবে এ আমি কখনও ভাবীনি।
শিলা শুয়েছিল উঠে বসল। তুমি নিজে যা করেছ তারচে খারাপ আর কিছু হতে পারে! আমার খারাপ ব্যবহারটা দেখছ নিজেরটা দেখছ না?
ভাঙাচোরা কাতর গলায় সেতু বলল আগের কথাটাই তোমাকে আবার বলি ভাইয়াকে তুমি ম্যানেজ কর। তোমার কথা ভাইয়া ফেলবে না। আমাকে তুমি বাঁচাও ভাবী প্লিজ আমাকে তুমি বাঁচাও।
শিলা কঠিন গলায় বলল এককথা আমি দুবার বলি না। এতবড় কাজটাই যখন করে ফেলতে পেরেছ তখন ভাইদের সামনেও দাঁড়াতে পারবে। তুমি নিজেই তাদের সামনে দাঁড়াও তাদেরকে ম্যানেজ কর। আমি পারব না।
বিছানা থেকে নেমে দ্রুত হেঁটে রুম থেকে বেরিয়ে গেল শিলা। তারপরও সেতু খানিক দাঁড়িয়ে রইল। চোখের জলে দুগাল ভাসছিল তার।নিজের রুম থেকে বেরিয়ে শিলা চলে এল ড্রয়িংরুমে।
দূর থেকে রেখা তাকে দেখতে পেয়েছিল। সেও এল। এসে কোনও ভনিতা ছাড়া বলল সেতুর ওপর যত রাগই আমাদের হোক সে যে ভুল করেছে সেই ভুল কিন্তু আমাদের করা ঠিক হবে না।
শিলা ভ্রু কোঁচকাল। তোমার কথা আমি বুঝতে পারিনি।
বলছিলাম কী আমরা যেহেতু ব্যাপারটা জেনেছি আমাদের উচিত আজই সেতুর ভাইদেরকে জানিয়ে দেয়া।
ঠিকই বলেছ তা না হলে তারা আমাদেরকে দোষারোপ করবে। বলবে জেনেও আমরা কেন তাদেরকে জানাইনি।
অন্য ঝামেলাও আছে। এক্ষুনি এনগেজম্যান্ট না ভাঙলে কেলেংকারি হয়ে যাবে।
রানি খুবই ব্যস্ত ভঙ্গিতে ড্রয়িংরুমের পাশ দিয়ে যাচ্ছিল দোতলার ড্রয়িংরুমটি একটু খোলামেলা ধরনের দুইজাকে নিভৃতে কথা বলতে দেখে ফেলল সে। সকাল থেকেই বাড়ির দুইবউ এবং সেতুর আচরণে কী রকম যেন অস্বাভাবিকতার গন্ধ পেয়েছে সে। কী যেন একটা হয়েছে বাড়িতে। ব্যাপারটা কী জানার জন্য ড্রয়িংরুমের বাইরে এমন একটা জায়গায় দাঁড়াল রানি যেখান থেকে রুমের ভেতরকার কেউ তাকে দেখতে পাবে না কিন্তু সে শুনতে পাবে তাদের সব কথা।
রানির একা একা কথা বলার স্বভাব আছে। শিলা এবং রেখার কথা শুনতে দাঁড়িয়ে সে ফিসফিস করে বলল বাড়িতে হইছে কী? এত গুজুর গুজুর ফুসুর ফুসুর কীসের?
রানিকে এই অবস্থায় দেখে ফেলল টুপলু। সে যাচ্ছিল মুন্নির রুমের দিকে। রানিকে দেখে কিছু একটা সন্দেহ হল পা টিপে টিপে নিঃশব্দে এসে রানির পেছনে দাঁড়াল সে। আচমকা বলল তুমি এখানে দাঁড়িয়ে কী করছ?
টুপলুর যেহেতু জোরে কথা বলার অভ্যেস রানি একেবারে আঁতকে উঠল। ও মাগো ডরাইয়া গেছি।
তারপর থুথু করে নিজের বুকে থুতু দিল।
টুপলু আবার বলল কথা বলছ না কেন? এখানে দাঁড়িয়ে কী করছ?
সঙ্গে সঙ্গে মিথ্যে বলতে শুরু করল রানি। না দাঁড়াই নাই তো! আমি তো যাইতাছিলাম।
মিথ্যে কথা বলো না। আমি আম্মুকে বলে দেব।
কী কী বলবা?
তা তোমাকে বলব না।
মুন্নির রুমের দিকে চলে গেল টুপলু। রানি ভাবল নিশ্চয় তাদের কথা শিলা এবং রেখা শুনতে পেয়েছে এখুনি ড্রয়িংরুম থেকে বেরিয়ে ধরবে তাকে ভয়ে সেই প্রায় দৌড়ে কিচেনের দিকে চলে গেল।
আম্মু তুমি আর চাচি যখন কথা বলছিলে
সন্ধের পর রেখাকে মাত্র কথাটা বলতে শুরু করেছে টুপলু স্বপন এসে ঢুকল। স্বপনকে দেখে সব ভুলে লাফিয়ে উঠল টুপলু। এই তো বাবা এসে পড়েছে।
তারপর ছুটে এসে স্বপনের দিকে দুহাত বাড়িয়ে দিল। কোলে নাও।
রেখা কর্কশ গলায় বলল এখন কোলে উঠতে হবে না যাও।
কিন্তু মেয়েকে কোলে নিল স্বপন। উঠুক না তোমার অসুবিধা কী!
রেখা কথা বলল না। চিন্তিত চোখে অন্যদিকে তাকিয়ে রইল। মেয়েকে আদর করতে লাগল স্বপন রেখার চিন্তিত হওয়া চোখেই পড়ল না তার।
কিন্তু নিজের রুমে ঢুকেই শিলার থমথমে মুখ দেখতে পেল মামুন। মুন্নির মাথা আঁচড়ে দিচ্ছে শিলা মামুন যে অফিস থেকে ফিরল মা মেয়ের একেবারে কাছে এসে দাঁড়াল শিলা যেন তা দেখতেই পেল না।
ব্যাপার কী? নিজের অজান্তে কি আবার কোনও ভুল করে ফেলেছে মামুন!
অনেক ভেবেও ভুলটা বের করতে পারল না মামুন। ড্রেসিংরুমে না ঢুকে বলল ব্যাপার কী সারাদিন পর বাড়ি ফিরলাম আর তুমি একবারও আমার দিকে তাকাচ্ছ না!
শিলা কথা বলল না।
মুন্নি বলল আম্মু বোধহয় রেগে আছে।
সঙ্গে সঙ্গে মেয়েকে ধমক দিল শিলা। চুপ কর তোকে বলেছি রেগে আছি!
মেয়েকে ধমকাচ্ছ কেন? মুন্নি যা তো মা রানিকে বল চা দিতে।
আচ্ছা।
বারান্দায় রাখা টেলিফোনটা বাজল এ সময়। পাশাপাশি দুটো সেট। একটা কডলেস। বাবলু আসছিল মা বাবার বেডরুমের দিকে শব্দ পেয়ে কডলেস ফোনটা ধরল। হ্যালো।
ওপাশ থেকে অত্যন্ত বিনয়ি গলায় কে একজন বলল সেতুকে দেয়া যাবে?
সিওর। একটু ধরুন।
ফোন নিয়ে সেতুর রুমে এল বাবলু। ফুপি তোমার ফোন।
টেলিফোন সেট হাতে নিল সেতু। কে করেছে?
এক ভদ্রলোক আমি নাম জিজ্ঞেস করিনি।
বাবলু চলে গেল।
সেতু বলল হ্যালো।
ওপাশ থেকে অত্যন্ত রোমান্টিক গলায় ভেসে এল আমি তোমাকে খুব ভালবাসি।
সঙ্গে সঙ্গে যাবতীয় উৎকণ্ঠা বিষণ্ণতা কেটে গেল সেতুর। গভীর আনন্দে উজ্জ্বল হয়ে উঠল মুখ। বুকের অনেক ভেতর থেকে সে বলল আমিও তোমাকে খুব ভালবাসি।
তারপর একটু থেমে বলল কিন্তু খুব টেনশানে আছি। ভাবীরা জেনেছে আজ রাতের মধ্যেই ভাইয়ারা জেনে যাবে।
শুনে শুভ যেন ভয় পেল। তোমার কথা শুনে আমারও বুক কাঁপতে শুরু করেছে। ইস্ কী যে হবে!
সেতুর মন একটু খারাপ হল। কিছু একটা বলতে যাবে সে তার আগেই শুভ বলল আমি তোমার সঙ্গে ফান করলাম। শোন একদম নার্ভাস হবে না তুমি একটুও ভয় পাবে না। আমি আছি।
ভয় আমি পাচ্ছি না। যদি কেউ কোনও বাড়াবাড়ি করে সোজা তোমার কাছে চলে আসব।
ঠিক এ সময় সেতুর রুমের সামনে এসে দাঁড়াল মামুন। অফিসের পোশাক ছেড়ে বাড়ির পোশাক পরেছে সে। সেতুর টেলিফোনে কথা বলাটা খেয়াল করল না। বলল সেতু কী করছিস?
তারপর রুমে ঢুকল। সেতু থতমত খেয়ে ফোন অফ করল। দেখে মামুন বলল রাখার দরকার নেই কথা শেষ কর আমি নাহয় পরে আসব।
বুকটা কাঁপছে সেতুর মুখটা ফ্যাকাশে হয়ে গেছে। কোনও রকমে সে বলল না ঠিক আছে।
তখন আবার ফোন বাজল। হাত বাড়িয়ে ফোনটা ধরল মামুন। সঙ্গে সঙ্গে কেটে গেল লাইন। মামুন বিরক্ত হল। আমি ধরলাম আর ফোনটা ছেড়ে দিল। কে ফোন করেছিল?
সেতুর গলাটা শুকিয়ে গিয়েছিল সে একটা ঢোক গিলল। তুমি যখন ধরলে তখন কে করল জানি না আগে করল দোলন।
আমি যখন ধরলাম তখন দোলন করেনি দোলন হলে আমার সঙ্গে কথা বলতো!
তারপরই প্রসঙ্গটা ভুলে গেল সে। উচ্ছল গলায় বলল শোন তোর কিছু চাওয়ার থাকলে আমার কাছে চেয়ে ফেল। খুব মুডে আছি যা চাইবি পেয়ে যাবি।
সেতু একটু উদাস হল। এজন্যই আমার রুমে এসেছ?
হ্যাঁ। আসলে মনটা খারাপ। তোর বিয়ে হয়ে যাচ্ছে তুই যে বাড়িতে থাকবি না সেই বাড়িতে আমি কেমন করে থাকব!
কথা বলার ফাঁকে জলে চোখ ভরে এল মামুনের। সেতুর মুখের দিকে সে আর তাকাতে পারল না।
সেতু ভাবল এই সুযোগটা নেবে কি না। কোনও না কোনওভাবে শুভর সঙ্গে তার বিয়ের কথাটা বলে দেবে কি না?
কিন্তু বড়ভাইকে নিজের বিয়ের কথা কেমন করে বলা যায়?
ভেতরে ভেতরে লজ্জা পেল সেতু। মাথা নিচু করে দাঁড়িয়ে রইল।
মামুন বলল ঠিক আছে আমি তোর সঙ্গে পরে কথা বলব। এখন মন খুব খারাপ হয়ে গেছে।
চোখ মুছতে মুছতে সেতুর রুম থেকে বেরিয়ে গেল সে।
স্বপন বলল সেতুর বিয়ের ব্যাপারে ভাইয়ার সঙ্গে আমার মতের খুব মিল হচ্ছে।
কথাটা যেন শুনতে পেল না রেখা। আনমনা হয়ে আছে সে। চিন্তিত হয়ে আছে।
ব্যাপারটা খেয়াল করল স্বপন। বিরক্ত হল। তুমি আমার কথা শুনছ না?
স্বপনের চোখের দিকে তাকিয়ে রেখা বলল শুনতে চাচ্ছি না।
কেন?
বিয়ের ব্যাপারটা
কথা শেষ না করে মাথা নিচু করল রেখা।
স্বপন গম্ভীর গলায় বলল কথা শেষ কর।
এবার রেখাও একটু বিরক্ত হল। তোমার সঙ্গে কথা বলাই মুশকিল। শুরুর আগেই রেগে যাও।
কথার ধরনে মনে হচ্ছে তুমি খুব খারাপ কিছু বলবে।
স্বপনের একটা হাত ধরল রেখা। আগেই রেগে যেও না কথাটা আগে শোন।
স্বপন ভুরু কোঁচকাল। তুমিই বা এত ভনিতা করছ কেন? কী হয়েছে পরিস্কার বললেই পার।
সেতুর বিয়ের চিন্তাভাবনা আপাতত বাদ দিতে হবে!
কী?
পাত্রপক্ষকে মানা করে দাও।
অপলক চোখে রেখার মুখের দিকে তাকাল স্বপন। শীতল গলায় বলল তুমি বুঝতে পারছ তুমি কী বলছ? পরশু এনগেজম্যান্ট। সব রেডি। এই সময়ে কোনও রকমের ঠাট্টা মশকরা করার চেষ্টা করো না।
তা আমি করছিও না। এনগেজম্যান্ট হবে না। যেমন করেই হোক ওটা বন্ধ করতে হবে কারণ শুভ নামের একটি ছেলের সঙ্গে সেতুর বিয়ে হয়ে গেছে।
সঙ্গে সঙ্গে নিজের কাছে নিজে একেবারেই অচেনা হয়ে গেল স্বপন। কখন উঠে দাঁড়াল বুঝতে পারল না কখন ঠাস করে রেখার গালে চড় মারল বুঝতে পারল না।
জানালার গ্রিল ধরে দাঁড়িয়ে আছে সেতু।
টের পায়নি কখন কাঁদতে শুরু করেছে কখন চোখের জলে গাল ভাসতে শুরু করেছে। বাড়িতে কী হচ্ছে কিছুই এখনও বুঝতে পারছে না সে। বড়ভাই যে এখনও শোনেনি বুঝতে পেরেছে ছোটভাই শুনেছে কী না বুঝতে পারছে না। কাউকে জিজ্ঞেস করারও উপায় নেই।
এ সময় টুপলু এসে ঢুকল সেতুর রুমে। ফুপি ফুপি আম্মু বলেছে তোমার বিয়েতে আমাকে খুব সুন্দর একটা ড্রেস কিনে দেবে। দুধের মতো সাদা। পরলে আমাকে একদম। পরির মতো দেখাবে।
সেতু কথা বলল না চোখও মুছল না। অন্যদিকে তাকিয়ে রইল।
ফুপিকে কথা বলতে না দেখে টুপলু তার হাত ধরল। কী হল ফুপি তুমি আমার দিকে তাকাচ্ছ না কেন?
এবার ওড়না দিয়ে চোখ মুছল সেতু। টুপলুর দিকে তাকাল।
টুপলু অবাক। তুমি কাঁদছ? কেন কাঁদছ কেন? তোমাকে কেউ বকেছে ফুপি?
টুপলুকে কোলের কাছে টেনে সেতু বলল না মা কেউ বকেনি।
তাহলে কাঁদছ কেন?
এমনি।
তারপর নিজেকে সামলাল সেতু। চটপটে গলায় বলল আম্মু তোমাকে সাদা ড্রেসের কথা কবে বলেছে?
দুতিনদিন আগে।
সেতু মনে মনে বলল তাই তো! সব জানার পর তো বলার কথা নয়।
মুখে বলল শোন যদি আম্মু তোমাকে সাদা ড্রেস কিনে না দেয় তাহলে আমি তোমাকে কিনে দেব। পরলে সবাই তোমাকে বলবে ছোট্টপরি টুপলু। এখন যাও মা।
আচ্ছা।
টুপলু প্রায় ছুটে বেরিয়ে গেল।
মামুন একটা দীর্ঘশ্বাস ফেলল। ভেবেছিলাম সেতু কিছু চাইবে। ডায়মন্ডের গহনা বা এই ধরনের কিছু। খুব মুড নিয়ে কথা শুরু করলাম কিন্তু সব কথা বলতে পারলাম না মনটা খারাপ হয়ে গেল। ওকে যে আমি কী ভালবাসি কী রকম টান যে ওর জন্য আমার আমি কাউকে বুঝিয়ে বলতে পারব না। একটা কথা আজ বলি। তুমি মন খারাপ করো না রেগে যেও না। নিজের মেয়ের চেয়েও সেতুকে আমি অনেক বেশি ভালবাসি।
পিঠের কাছে দুটো বালিশ দিয়ে বিছানায় বসে আছে শিলা। মুখটা থমথম করছে। মামুনের কথা শুনে গম্ভীর গলায় বলল ঠিক হয়নি।
কথাটা বুঝতে পারল না মামুন। কী ঠিক হয়নি?
এত ভালবাসা।
তাই বল।
অতিরিক্ত আল্লাদ ভাল না। কিছু মানুষ থাকে বানরের মতো। বানরকে লাই দিলে মাথায় ওঠে।
আমার বোনকে তুমি বানর বলছ?
পারলে বানরের চেয়েও খারাপ কিছু বলতাম।
মামুন টের পেল কোথায় যেন একটা প্যাঁচ লাগতে যাচ্ছে। সেদিনের পর থেকে শিলার ব্যাপারে খুবই সাবধানতা অবলম্বন করে আছে সে। শিলার সঙ্গে খোঁচাখোচি লাগতে পারে এমন প্রসঙ্গ যত্নে এড়িয়ে চলছে। শিলা বাঁকা করে কথা বলতে চাইলেই নিজে হয়ে যাচ্ছে অতিরিক্ত সরল।
এখনও হল। হাসিমুখে আদুরে গলায় বলল এই কী হয়েছে তোমার?
কিছুই হয়নি।
তাহলে এমন করছ কেন?
কী করছি?
আমি অবশ্য বুঝেছি।
কী বুঝেছ বল!
বোনের ব্যাপারে মন খারাপ করে আছি দেখে ঠাট্টা করে আমার মন ভাল করার। চেষ্টা করছ।
শিলা চোখ তুলে স্বামীর দিকে তাকাল।
মামুন বলল দরকার নেই। তুমি সামনে থাকলে আমার মন এমনিতেই ভাল থাকে।
শিলা গম্ভীর গলায় বলল তোমার মন নিয়ে আমি ভাবছি না আমি তোমার সঙ্গে ঠাট্টা মশকরাও করছি না। স্বপনকে বল আজ রাতেই পাত্রপক্ষকে ফোন করতে।
কেন?
এনগেজম্যান্ট হবে না।
কথাটা একদম পাত্তা দিল না মামুন। ধুৎ ঠাট্টা করো না।
আগের চেয়েও গম্ভীর গলায় শিলা বলল একবার বলেছি আমি তোমার সঙ্গে ঠাট্টা করছি না। তোমার বোনের বিয়ে হয়ে গেছে।
কী?
এই যে বিয়ের ছবি।
বলেই পিঠের দিককার বালিশের তলা থেকে সেতুর দেয়া ছবির খামটা বের করল শিলা। মামুনের হাতে দিল।
মামুন ততোক্ষণে পাথর হয়ে গেছে।
গেট খুলেই খিলখিল করে হাসতে লাগল দোলন।
শুভ অবাক হল। কী হল হাসছ কেন?
এ কথায় দোলনের হাসি আরও বাড়ল। হাসতে হাসতে বাঁকা হয়ে যাচ্ছিল সে।
শুভ কিছুই বুঝতে পারল না। বলল আরে! কী হয়েছে?
দোলন হাসতে হাসতে বলল এ সময় ভিক্ষুকরা এসে কলিংবেল বাজায়।
বুঝলাম তাতে হাসার কী আছে?
আমি আপনাকে তাই ভেবেছি।
মানে ভিক্ষুক?
হ্যাঁ।
এবার শুভও হাসল। খারাপ ভাবনি। আমার অবস্থা ভিক্ষুকের মতোই।
দোলন হাসি থামাল। যাহ্ বাজে কথা বলবেন না। ভেতরে আসুন।
না এখানেই বলি।
অবশ্য মা বাবা এসে পড়েছেন। তবু ভেতরে আপনি আসতে পারেন। অসুবিধা হবে না।
দরকার নেই ঝামেলার। শোন কথাটা সেতু ওদের বাড়িতে বলে দিয়েছে। কী ধরনের রিয়্যাকশান হয়েছে জানি না। অনেকবার ফোন করেছি সেতু ফোন ধরছে না। আর আগে কখনও যা হয়নি আজ তাই হচ্ছে সেতুকে চাইলেই নামধাম সব জিজ্ঞেস করছে বাড়ি থেকে। মিথ্যে বলতে বাঁধো বাধো লাগছে বলে ফোন ছেড়ে দিচ্ছি আমি।
ভাল করেছেন। তাছাড়া প্যারালাল লাইনে আপনাদের কথা শুনেও ফেলতে পারে কেউ।
হ্যাঁ। এসব কারণে আমার খুব নার্ভাস লাগছে।
বুঝেছি। আমি কী করতে পারি বলুন?
তুমি একটু ওদের বাড়িতে যাও। অবস্থাটা বুঝে এস। আমি বিকেলে এসে খবর নেব।
ঠিক আছে।
তারপর মাথা নিচু করে শুভ বলল যখন তখন এসে তোমাকে খবু বিরক্ত করি আমাদের জন্য অনেক করছ তুমি তোমার কাছে খুব ঋণী হয়ে গেলাম।
সব ঠিক হয়ে গেলে ঋণ শোধ করে দেবেন।
শুভ হেসে বলল বিল করে রেখ।
কিন্তু সেতুদের বাড়ি ঢুকেই স্বপনের মুখোমুখি পড়ে গেল দোলন।
মামুন এবং স্বপন কেউ আজ অফিসে যায়নি। কপালে হাত দিয়ে নিজের রুমে শুয়ে আছে মামুন আর বাড়ির সামনের দিককার বারান্দায় বেতের চেয়ারে রাগি মুখ করে বসে আছে স্বপন। হাতে হাসানের পত্রিকা। হাসিঠাট্টা বিষয়ক পাতাটা বেরিয়েছে আজ। সকাল থেকে বহু চেষ্টা করে একটি লাইনও পড়তে পারেনি স্বপন।
এ সময় দোলন এসে ঢুকল।
দোলনের স্বভাব হচ্ছে অতি দ্রুত হাঁটার। স্বপনকে দেখেও দ্রুত হেঁটে দোতলার সিঁড়ির দিকে যাচ্ছিল সে। স্বপন তাকে ডাকল। দোলন শোন।
দোলন এসে তার সামনে দাঁড়াল। জ্বী?
তুমি কেন এসেছ আমি জানি।
কী করে জানলেন?
তা তোমাকে বলব না। এও জেনেছি যে ব্যাপারটার সঙ্গে তুমি জড়িত।
দোলন বুঝে গেল কেলেংকারি যা হওয়ারা এই বাড়িতে হয়ে গেছে। ব্যাপারটির সঙ্গে তাকেও জড়ানো হয়েছে। হোক তাতে কিছু যায় আসে না। সে যা করেছে জেনে বুঝেই করেছে। সেতু তার বন্ধু বন্ধুর জন্য বন্ধু করবে না!
কিন্তু স্বপনের কথা বলার ধরনটা বিশ্রি। এই ভঙ্গিতে কথা বলা একদমই সহ্য করতে পারে না দোলন। গা একেবারে জ্বলে গেল তার। তবু নিজেকে সংযত রাখল সে। যেন কিছুই জানে না এমন গলায় বলল কোন ব্যাপারটার সঙ্গে আমি জড়িত?
দাঁতে দাঁত চেপে স্বপন বলল আমাকে দিয়ে বেশি কথা বলিও না।
এবার দোলনও গম্ভীর হল। আপনি আমার সঙ্গে অত্যন্ত বাজে ব্যবহার করছেন?
আরও বাজে ব্যবহার তোমার সঙ্গে আমার করা উচিত।
কেন?
বলতে চাই না আমার মেজাজ আরও খারাপ হবে। সেতুর সঙ্গে আমার দেখা হবে না। তুমি এসো।
স্বপনের চোখের দিকে তাকিয়ে দোলন বলল নিজেদের বাড়িতে এতটা অপমান আমাকে না করলেও পারতেন। অপমানটা একদিন আপনার কাছে ফিরে আসতে পারে।
যে গতিতে হেঁটে সেতুদের বাড়ি ঢুকেছিল দোলন তারচেও দ্রুত বাড়ি থেকে বেরিয়ে এল।
স্বপনের এই আচরণের কথা সেতুকে জানাল মুন্নি। কী কাজে নিচে এসেছিল সে স্বপন এবং দোলনের শেষদিককার কথাগুলো শুনতে পেয়েছিল। দোলন বেরিয়ে যাওয়ার সঙ্গে সঙ্গে ছুটে এল সেতুর রুমে। হাঁপাতে হাঁপাতে বলল তুমি কিছু শুনেছ ফুপি?
সেতু শুয়ে ছিল। উঠে বসল। না তো! কী হয়েছে?
দোলন ফুপি এসেছিল তুমি জানো?
না। কোথায় সে?
চলে গেছে।
আমার সঙ্গে দেখা না করেই চলে গেল?
এজন্যেই তো বললাম তুমি কিছু শুনেছ কি না? দোলন ফুপিকে চাচা খুব বকেছে।
কী?
হ্যাঁ দুজনে খুব তর্কাতর্কি হয়েছে। দোলন ফুপি তারপর তোমার সঙ্গে দেখা না করেই চলে গেছে।
রাগে ক্রোধে মুখ লাল হয়ে গেল সেতুর। আমি বুঝেছি কেন দোলনের সঙ্গে সে অমন ব্যবহার করেছে?
তারপর বিছানা থেকে নামল সেতু। এটা সে ঠিক করেনি। অন্যায় করে থাকলে আমি করেছি বকতে হলে আমাকে বকবে দোলনকে কেন?
সেতু তারপর স্বপনের রুমে এসে ঢুকল।
স্বপন এবং রেখা দুজনেই আছে রুমে। রেখার দিকে তাকাল না সেতু স্বপনের চোখের দিকে তাকিয়ে বলল দোলনকে তুমি অপমান করেছ কেন? আমার বন্ধুকে তুমি আমার সঙ্গে দেখা করতে দাওনি কেন?
সেতুর দিকে তাকাল না স্বপন যেমন বসেছিল তেমনি বসে থেকে কঠিন গলায় বলল আমি তোর সঙ্গে কোনও কথা বলব না তুই আমার সামনে থেকে যা।
সেতু দৃঢ় গলায় বলল না আমি যাব না। পরিস্কার ভাষায় তোমাকে বলতে হবে দোলনের সঙ্গে বাজে বিহেভ তুমি কেন করেছ?
যা করেছি তা তেমন কোনও বাজে বিহেভ নয় আমার উচিত ছিল ওর দুগালে দুটো চড় মারা। ওর ভাগ্য ভাল যে ও মেয়ে। ছেলে হলে শুধু চড় মারাই নয় ওর দাঁতগুলো আমি ভেঙে ফেলতাম।
আমার অবাক লাগছে তুমি আমার ভাই! কোনও শিক্ষিত ভদ্র পরিবারের মানুষ ছোটবোনের বন্ধুর সঙ্গে অশোভন ব্যবহার করে দেখা তো দূরের কথা কেউ কখনও বোধহয় শোনেওনি।
সেতুর কথা শুনে চোয়াল শক্ত হয়ে গেছে স্বপনের। রেখার দিকে তাকিয়ে সে বলল রেখা ওকে এখান থেকে যেতে বল। নিজেকে আমি আর কন্ট্রোল করতে পারছি না এক্ষুনি আমি ওকে মারব।
একথা শুনে মাথা যেন খারাপ হয়ে গেল সেতুর। কয়েক পা এগিয়ে স্বপনের একেবারে সামনে গিয়ে দাঁড়াল সে। তোমার পক্ষে সবই সম্ভব। মারো মারো আমাকে! দেখি কত মারতে পার!
একেবারে সিনেমার কায়দায় উঠে দাঁড়াল স্বপন। সেতুকে মারার জন্য হাত তুলল। চট করে সেই হাত ধরে ফেলল রেখা। তীক্ষ্ণস্বরে বলল খবরদার বোনের গায়ে হাত তুলবে না। চুপ একদম চুপ করে বস। সেতু ঠিকই বলেছে দোলনকে কেন তুমি অপমান করবে? সে কোনও অন্যায় করেনি। তোমার বন্ধুর ক্ষেত্রে এই ধরনের পরিস্থিতি হলে তুমিও নিশ্চয় বন্ধুকে সাহায্য করতে।
তারপর সেতুকে ঠেলে বের করে দিতে চাইল রেখা। তুমি যাও তুমি এখান থেকে যাও।
সেতু নড়ল না রেখার দিকে ফিরেও তাকাল না। আগের মতোই স্বপনের চোখের দিকে তাকিয়ে দৃঢ় গলায় বলল আমি যা করেছি আমার নিজের ইচ্ছেয় নিজের ভাললাগার কারণে করেছি। কেউ সাহায্য না করলেও এ আমি করতামই। এই পৃথিবীতে আমার সবচে প্রিয় যে মানুষ তার সঙ্গে সারাজীবন কাটাব বলেই তাকে আমি বিয়ে করেছি। তোমাদের যার যা ইচ্ছে করতে পার চাইলে আমাকে মেরেও ফেলতে পার কিন্তু আমি যা করেছি যার হাত সারাজীবনের জন্য ধরেছি সেই হাত আমি কখনও ছাড়ব না।
এসব বলতে বলতে ভালবাসার গভীর অহংকারে সুন্দর হয়ে গেল সেতুর মুখ। আস্তে ধীরে হেঁটে নিজের রুমের দিকে চলে গেল সে।
আমি তোমাকে খুব ভালবাসি। খুব।
বিছানায় উপুড় হয়ে শুয়ে সেতুর ছবির দিকে তাকিয়ে কথাটা যখন বলেছে শুভ নাহিদ এসে দরজার সামনে দাঁড়াল। শুভ তাকে দেখতে পেলো না। খানিক দাঁড়িয়ে শুভকে দেখল নাহিদ তারপর মৃদু শব্দে গলা খাকারি দিলো। চমকে দরজার দিকে। তাকাল শুভ। তারপর ব্যস্ত ভঙ্গিতে সেতুর ছবি বালিশের তলায় লুকোতে গিয়েই হেসে ফেলল। ও তুই? আমি ভেবেছিলাম কে না কে?
তারপরও ছবিটা বালিশের তলায় রাখল সে। তোরা যাসনি?
নাহিদ এসে শুভর সামনে দাঁড়াল। না যে ডাক্তারকে দেখালাম তিনি আরেকজন ডাক্তারের কাছে রেফার করলেন। অনেক কষ্টে সেই ডাক্তারের সঙ্গে অ্যাপয়েনম্যান্ট করেছি। কাল সন্ধ্যায় দেখবেন।
চিন্তিত চোখে নাহিদের মুখের দিকে তাকিয়ে রইল শুভ। তারপর একটা দীর্ঘশ্বাস ফেলল। নিজেকে আমার খুব স্বার্থপর মনে হচ্ছে। আমার জীবনের সবচে বড় ডিসিশানটার সময় তুই আমাকে সাহায্য করেছিস। আর তোর এরকম বিপদের সময় আমি তোর পাশে দাঁড়াতে পারছি না। নিজেকে খুব অপরাধী মনে হচ্ছে।
বিছানা থেকে নেমে আলনার সামনে গিয়ে দাঁড়াল শুভ। শার্ট নিয়ে পরতে লাগল।
নাহিদ বলল শার্ট পরছিস কেন?
শুভ গম্ভীর গলায় বলল এই মুহূর্ত থেকে আমি তোর সঙ্গে আছি। যদিও সেতুদের বাড়িতে খুব ঝামেলা যাচ্ছে আমি খুব টেনশানে আছি তারপরও আমি তোর সঙ্গে থাকতে চাই।
দরকার নেই। আমি সব সামলাতে পারছি।
তোর কোনও কথাই আমি আর শুনব না। চল আমার সঙ্গে দেখি কোন ডাক্তার দেখাতে হয় বর্ষাকে।
নাহিদের হাত ধরে নিজের রুম থেকে বেরুল শুভ।
এই হোটেলটি পুরনো আমলের।
সামনে বিশাল বাগান প্রচুর ফুল পাতাবাহারের ঝোঁপ। বিকেলবেলা বাগানে এসে ঢুকেছে বর্ষা। এখন একটা ঝোঁপের সামনে দাঁড়িয়ে আঙুলের ডগায় আলতো করে ফুল এবং পাতা নাড়ছে। নাড়ছে ঠিকই কিন্তু দেখতে পাচ্ছে না কী নাড়ছে সে। কারণ তার চোখ এখানে মন অন্যকোথাও।
আস্তেধীরে হেঁটে নাহিদ এবং শুভ এসে তার পেছনে দাঁড়াল। পায়ের শব্দ পেয়েও পেছনে ফিরে তাকাল না বর্ষা। আগের মতোই আনমনা ভঙ্গিতে ফুল এবং পাতা নাড়তে লাগল।
নাহিদ বলল বর্ষা দেখ কে এসেছে?
আলতো করে মুখ ফেরালো বর্ষা। নির্বিকার গলায় বলল কোথায় কে এসেছে?
শুভকে দেখাল নাহিদ এই যে।
উদাস চোখে শুভর মুখের দিকে তাকাল বর্ষা তারপর তাকাল নাহিদের দিকে। কে?
চিনতে পারছিস না?
শুভ হাসিমুখে বলল কী করে চিনবে! বর্ষা তো আমাকে কখনও দেখেনি!
কিন্তু আমার মুখে তোর কথা অনেক শুনেছে।
তারপর বর্ষার দিকে তাকাল নাহিদ। ভেবে দেখ তো কার কথা আমার মুখে সবচে বেশি শুনেছিস তুই?
বর্ষা আগের মতোই উদাস গলায় বলল আমার কিছু মনে পড়ে না।
বর্ষার গলায় গভীর অসহায়ত্ব। শুভর মনটা অন্যরকম হলো। নাহিদকে বলল অযথা ওর মনের ওপর প্রেসার দেয়ার দরকার নেই। তারচে আমিই আমার পরিচয় দিয়ে ফেলি।
হাসি হাসি মুখ করে বর্ষার দিকে তাকাল শুভ। বর্ষা আমি শুভ।
বর্ষা তবু চিনতে পারল না।
শুভ বলল নাম বলার পরও বোধহয় আমাকে তুমি চিনতে পারনি। আমি নাহিদের বন্ধু।
এবার সামান্য চঞ্চল হলো বর্ষা ও। জানেন বাদল বাদল মারা গেছে।
তারপর আর কোনওদিকে তাকাল না একটিও কথা বলল না আস্তেধীরে হেঁটে হোটেল বিল্ডিংয়ের দিকে চলে গেল।
বর্ষা চলে যাওয়ার পর শুভ আর নাহিদ এলো রিসিপসানে।
রিসিপসানের অদূরে গেস্টদের বসার জন্য সুন্দর কয়েকটি সোফা রাখা আছে। দুটো সোফায় মুখোমুখি বসল ওরা। বর্ষার সঙ্গে কথা বলার পর থেকেই বেশ চিন্তিত শুভ। এখন নাহিদের মুখের দিকে তাকিয়ে বলল বর্ষাকে দেখে বর্ষার কথা শুনে মনে হলো সে কিছুটা এবনরমাল হয়ে গেছে।
নাহিদ একটা দীর্ঘশ্বাস ফেলল। কিছুটা না অনেকটা।
যমজ ভাই বোনদের ব্যাপারটা আমি জানি। আমার সঙ্গে স্কুলে দুটো যমজ ভাই পড়ত। একজন টিচার ছিলেন ইসলাম স্যার কথায় কথায় বেত দিয়ে মারতেন আমাদেরকে। যমজ ভাই দুটোর নাম ছিলো কিসলু আর খসরু। তাদের একজনকে মারলে অন্যজনও কেঁদে ফেলতো।
বাদল বর্ষার ক্ষেত্রে এটা কোনও ব্যাপারই ছিল না। ওদের একজনের জ্বর হলে প্রায় সাথে সাথে আরেকজনের হতো। বড় হওয়ার পর এসব একটু একটু করে কমতে শুরু করেছিল।
এই অবস্থায় একজন আরেকজনকে ছেড়ে গেলে সেই শোক সামলানো প্রায় অসম্ভব। বর্ষাকে দেখে আমার মন খুব খারাপ হয়ে গেছে।
কিন্তু আমি মন খারাপ করতে পারছি না। আমাকে ভাবতে হচ্ছে তিনজন মানুষের কথা। মা বাবা বর্ষা। বাদল মারা গেল আমার ভাই অসুখের সময় দিনরাত আগলে রাখার চেষ্টা করেছি তাকে
কথা শেষ করতে পারল না নাহিদ। কেঁদে ফেলল। চোখ মুছতে মুছতে ধরা গলায় বলল ওর কথা ভাববার এখন সময়ও নেই আমার।
শুভ উঠে এসে নাহিদের পাশে বসল। তার কাঁধে হাত দিল। তুই এমন করিস না নাহিদ। আমার খুব অসহায় লাগছে। কী করব কিছু বুঝতে পারছি না। আমি বরং যাই।
চোখ মুছে নাহিদ বলল মা বাবার সঙ্গে দেখা করে যা।
দেখা করে কী হবে? তাঁদের মুখ দেখে কষ্টের কথা শুনে মন আরও খারাপ হবে। ওদিকে সেতুদের বাড়িতে কী হচ্ছে কিছুই জানি না। আমার ভাল লাগছে না।
জীবন এরকমই। সব দুঃখ কষ্টকেই সামাল দিতে হবে। আয় আমার সঙ্গে।
ওরা দুজন উঠল।
সোফায় বসে নিঃশব্দে কাঁদছেন হাদি সাহেব।
চোখের জলে গাল ভেসে যাচ্ছে তাঁর। মিনু দাঁড়িয়ে আছেন স্বামীর সামনে। স্বামীকে এভাবে কাঁদতে দেখে খুবই অসহায়বোধ করলেন তিনি। তবু তাকে সান্ত্বনা দেয়ার চেষ্টা করলেন। তুমিও যদি এমন ভেঙে পড় আমার ওইটুকু ছেলে কী করে এতগুলো লোককে সামলাবে?
দুহাতে চোখ মুছলেন হাদি। ভাঙাচোরা গলায় বললেন তিনটি ছেলে মেয়ের একটি নেই এ আমি ভাবতেই পারি না। আমার বুক ফেটে যায়।
এবার স্বামীর কাঁধে হাত দিলেন মিনু। তুমি এমন করলে আরেকটিকেও হারাতে হবে। একটু শক্ত হও। যে গেছে তার কথা না ভেবে যারা আছে তাদের কথা ভাব।
কথা বলতে বলতে নিজেও কেঁদে ফেললেন তিনি। আমাকে দেখছ না তুমি! আমি কী রকম পাষাণ হয়ে গেছি দেখছ না!
টুক টুক করে দরজায় শব্দ হলো এসময়।
সঙ্গে সঙ্গে চোখ মুছলেন হাদি। এই শব্দটা তিনি চেনেন। নাহিদের। দরজার দিকে তাকিয়ে বললেন আয়।
দরজা ঠেলে নাহিদ এবং শুভ ঢুকল।
হাদির দিকে তাকিয়ে নাহিদ বলল বাবা এই হচ্ছে শুভ।
তারপর মিনুর দিকে তাকাল সে। মা শুভর কথা তো তুমি জানই।
বলেই মা এবং বাবার ভেজাচোখ দেখে ফেলল নাহিদ। একটু যেন বিরক্ত হল। নিশ্চয় তোমরা আবার কান্নাকাটি করেছ! আচ্ছা তোমরা এরকম করলে আমি কী করি বল তো?
তারপর যেন চমকাল নাহিদ বর্ষা কই?
মিনু বললেন ওই রুমে।
ওকে একা রেখে তোমরা দুজন এই রুমে বসে আছ কেন?
তোর বাবা কাঁদছিলেন এজন্য আমি
মায়ের কথা শেষ হওয়ার আগেই শুভর দিকে তাকিয়ে নাহিদ বলল তুই এখানে বস। আমি বর্ষার রুমে আছি।
শুভ কিছু বলার আগেই বেরিয়ে গেল নাহিদ।
সঙ্গে সঙ্গে শুভর দিকে তাকালেন হাদি। কাতর গলায় বললেন আমাদের ফ্যামিলির কারও কখনও ডায়াবেটিস ছিল না। এত কম বয়সে বাদলের যে কেমন করে হল?
স্বামীর পাশে বসে মিনু বললেন ছোটবেলা থেকেই ও একটু রোগা ছিল। হজমে গণ্ডগোল হতো ঘনঘন জ্বর হতো। দুবার জন্ডিস হল। বছরখানেক আগে স্পাইনাল কর্ডে টিবি হল। একটানা মাস চার চিৎ হয়ে শুয়ে থাকতে হল ছেলেটার।
তারপরই বললেন সারাজীবন শুয়ে থেকেও যদি বেঁচে থাকত !
কথা শেষ করতে পারলেন না তিনি। কেঁদে ফেললেন।
শুভ খুবই বিব্রত হল। আপনাদেরকে সান্ত্বনা দেয়ার উপযুক্ত আমি নই তবু দুএকটি কথা বলি। বর্ষার সঙ্গে আমার দেখা হয়েছে। ওর যা অবস্থা আপনারা দয়া করে ওকে নিয়ে ভাবুন। যে চলে গেছে তার কথা ভুলে যাওয়ার চেষ্টা করুন।
মিনু বললেন ভুলে যেতে চাই বাবা সত্যি ভুলে যেতে চাই। পারি না। কিছুতেই পারি না।
তবু পারতে হবে। মন শক্ত করতে হবে। ভুলে যাওয়ার চেষ্টা করতে হবে।
উঠে দাঁড়াল শুভ। আমার একটু কাজ আছে। আপনারা তো আরও তিন চারদিন। আছেন এর মধ্যে আমি আবার আসব।
নাহিদ বলল আমি ভেবেছিলাম শুভর সাথে তুই অনেক কথা বলবি। তুই কিছুই বললি না। কেন বললি না? ও কী ভাবল বল তো?
এসব কথা যেন শুনতেই পেল না বর্ষা। জানালার সামনে উদাস হয়ে দাঁড়িয়ে ছিল। হঠাৎ করেই বলল ভাইজান বাদল কি এতদিনে কঙ্কাল হয়ে গেছে? কবরের অন্ধকারে একা একা কেমন করে আছে সে? অন্ধকারে বাদল খুব ভয় পেত। এখন ওর ভয় করে না?
হাত ধরে বর্ষাকে চেয়ারে বসাল নাহিদ। এসব বললে আমি খুব কষ্ট পাই। তুই কি ইচ্ছে করে আমাকে কষ্ট দিচ্ছিস?
নাহিদের কথা কিছুই শুনল না বর্ষা। বলল মৃত্যুর পরও নাকি মানুষের মাথার চুল নখ বড় হয়! ভাইজান বাদলের চুলগুলো কি অনেক বড় হয়ে গেছে? ঘাড় ছাড়িয়ে নেমেছে? আর নখগুলো কি ওর বড় হয়ে গেছে? ওতো নিজ হাতে নখ কাটতে পারত না। আমি কেটে দিতাম। ভাইজান কবরে ওর নখ কেটে দেবে কে?
নাহিদ অসহায় গলায় বলল তোকে আমি কতবার বলব এসব বলিস না। চল ঐ রুমে যাই। সবাই মিলে চা খাই।
বর্ষা নড়ল না। আগের মতো করেই বলল বাদল কি এখন বিকেলের চা খায়? কে করে দেয় ওর চা?
দুহাতে বর্ষার দুটো হাত ধরল নাহিদ। আমি তোকে কিছু কথা বলি
নাহিদের কথা শেষ হওয়ার আগেই বর্ষা বলল বাদলের কথা বল ভাইজান শুধু বাদলের কথা বল। অন্য কারও কথা শুনতে আমার ভাল লাগে না।
এবার আশ্চর্য রকমের এক অভিমান হল নাহিদের।
কেন শুধু বাদলের কথা বলব? বাদল ছাড়া আর কেউ নেই তোর? আমি নেই? আমি তোর ভাই নই? তুই যখন শুধুই বাদলের কথা বলিস আমার খুব কষ্ট হয়। বাদল নেই সেই কষ্ট কিন্তু নয়। অন্য রকমের কষ্ট। মনে হয় আমি তোর ভাই নই শুধু বাদলই তোর ভাই। আমি মরে গেলেও তুই কোনও কষ্ট পাবি না।
শুনে আপাদমস্তক কেঁপে উঠল বর্ষা। না না না। মৃত্যুর কথা বল না তুমি আর মৃত্যুর কথা বল না ভাইজান। আমি সহ্য করতে পারি না। আমার বুক ফেটে যায়। মৃত্যুর সময় যে রকম কষ্ট পেয়েছে বাদল ঠিক সেরকম কষ্ট পেতে থাকি আমি। মনে হয় আমি নিজেই যেন মরে যাচ্ছি।
একটা কথা তোর বোঝা উচিত বাদলের জন্য যে রকম কষ্ট পাচ্ছিস তুই তারচে অনেক বেশি কষ্ট পাচ্ছি মা বাবা আর আমি আমরা তিনজন। আমাদের কষ্টটা শুধু বাদলকে নিয়ে নয় তোকে নিয়েও। বাদল চলে গিয়ে যে কষ্ট আমাদেরকে দিয়েছে বেঁচে থেকে তুই তারচে কম কষ্ট আমাদেরকে দিচ্ছিস না। আমরা কেউ বুঝতে পারছি না কী করলে তুই ভাল থাকবি।
কিছু করতে হবে না কিছু করতে হবে না আমার জন্য। বাদলকে এনে দাও তোমরা শুধু বাদলকে আমার কাছে এনে দাও। আমি আর কিছু চাই না।
বর্ষা হুহু করে কাঁদতে লাগল। বাদল কেন মরে গেল? কেন আমাকে ছেড়ে চলে গেল?
জীবনে এত অপমান আমি কখনও হইনি। এতটা অপমান কেউ আমাকে কখনও করেনি।
রাগে ক্রোধে থমথম করছিল দোলনের গলা। বিরক্তিতে বিশ্রী দেখা যাচ্ছে সুন্দর মুখ। সেই মুখের দিকে তাকিয়ে লজ্জায় মরে যাচ্ছিল শুভ। তার জন্য শুধু তার জন্য এমন হয়েছে। কেন সে সেতুদের বাড়িতে দোলনকে শুভ পাঠিয়েছিল?
কিন্তু এখন তো আর কিছু করার নেই। যে অপমান দোলনকে করা হয়েছে কীভাবে কোন পদ্ধতিতে তা মুছে দেওয়া যায় তার মন থেকে!
শুভ কাতর গলায় বলল পরিস্থিতিটা এরকম হবে আমি কল্পনাই করিনি। তাহলে কিছুতেই তোমাকে পাঠাতাম না।
দোলন রুক্ষ গলায় বলল আপনি পাঠাতেন কি এরকম অপমান হতে হবে জানলে আমি নিজেই যেতাম না।
একটু থেমে তীব্র ঘৃণায় মুখ বিকৃত করল দোলন। ছি ছি ছি! ছোট বোনের বান্ধবীর সাথে কেউ এরকম ব্যবহার করে? তাও ওরকম সফিসটিকেটেড ফ্যামিলির ছেলে!
ছোট বোনের লুকিয়ে বিয়ে করে ফেলাটা মেনে নিতে পারছে না।
কেন পারবে না? একটি সৎ চরিত্রের মেয়ে তার পছন্দে বিয়ে করে ফেলেছে তাতে কী হয়েছে?
আমার ইচ্ছে করছে এক্ষুণি সেতুদের বাড়ি যাই। গিয়ে ছোট ভাইকে জিজ্ঞেস করি দোলনের সাথে এই ব্যবহারটা আপনি কেন করেছেন? কিছু বলার থাকলে আমাকে। বলুন।
তাতে লাভ কী? আমার অপমানটা তো আর কেটে যাবে না।
দোলনের কথা বলার ভঙ্গিতে শুভ নিজেও খুব অপমানবোধ করছিল। যদিও বুঝতে পারছিল এটাই স্বাভাবিক। যার জন্য অপমান হয়েছে তাকে তো মনের ঝাল কিছুটা ঝাড়বেই দোলন। তবু মনটা শুভর খারাপ হচ্ছিল। সে উঠে দাঁড়াল। আমি খুব দুঃখিত।
দোলন সঙ্গে সঙ্গে বলল আপনি দুঃখিত হয়ে কী করবেন? আপনার কি কিছু করার আছে?
না মানে আমার জন্য এরকম অপমান হলে তুমি!
এই অপমানের শোধ আপনি নিতে পারবেন না।
তা হয়ত পারব না তবে অন্য একটা কাজ করতে পারব। চেষ্টা করব এসবের মধ্যে যেন তোমাকে আর না জড়াতে হয়।
দরজার দিকে পা বাড়াল শুভ।
দোলন বলল শুনুন।
শুভ ঘুরে দাঁড়াল।
ছোট ভাইর আচরণে আমি বুঝেছি ব্যাপারটা কিছুতেই ওরা মেনে নেবে না। যতো রকমের ঝামেলা করতে হয় করবে।
শুভ শান্ত গলায় বলল তা আমিও বুঝেছি। দেখা যাক।
দাঁতে দাঁত চেপে স্বপন বলল না তুমি কিছু বোঝনি! এখন থেকে আমি আর কারও কথা শুনব না। নিজে যা ভাল বুঝব তাই করব।
স্বামীকে শান্ত করার জন্য রেখা বলল তুমি আমার কথা শোন।
কী কথা শুনব তোমার?
এসব ক্ষেত্রে বাড়াবাড়ি করে কোনও লাভ হয় না।
লাভ লোকসানের কথা আমি ভাবছি না।
ভাবতে হবে। এটা তোমাদের ফ্যামিলির প্রেস্ট্রিজ। এজন্য ঠাণ্ডা মাথায় চিন্তা করে কাজ করতে হবে।
চিন্তা আমি করতে পারছি না। আমার মাথা খারাপ হয়ে গেছে।
এবার স্বপনের একটা হাত ধরল রেখা। তুমি একটু স্থির হও স্থির হয়ে বস। আমি তোমার মাথা মেসেজ করে দিই।
ঝটকা মেরে রেখার হাত ছাড়িয়ে দিল স্বপন। রাখ তোমার মাথা মেসেজ! যত্তসব ফালতু চিন্তা। জান কী অপমানটা আমি হয়েছি। পাত্রপক্ষের সঙ্গে কথা বলছিলাম আমি।
তা তো আমি জানিই।
কিন্তু অপমানটা বোধহয় তুমি ফিল করতে পারছ না। এই মুখে একবার যা হা করেছি তাই আমাকে আবার না করতে হয়েছে। এনগেজম্যান্টের যাবতীয় ব্যবস্থা। করেছিলাম সেসব ভেঙে দিতে হয়েছে। লোকে এখন নানা রকমের কথা বলছে এই অপমানটা শুধু আমার। আর কারও না।
রেখা সরল গলায় বলল সেতুর ভুলটা হল এসব সে আমাদেরকে আগেই জানিয়ে দিলে পারত। সব ঠিকঠাক হওয়ার পর !
রেখার কথা শেষ হওয়ার আগেই বেশ জোরে তাকে ধমক দিল স্বপন। চুপ কর।
তারপর গটগট করে বেরিয়ে সেতুর রুমে এসে ঢুকল। হাঁটুতে মুখ গুঁজে বিছানায়। বসে আছে সেতু। মায়ের চোখের সামনে দাঁড়াবার পরও চোখ তুলে তাকাল না।
ক্রোধে ফেটে পড়া গলায় স্বপন বলল ইচ্ছে করছে এখন মারি তোকে মেরে দাঁতগুলো ভেঙে ফেলি তোর হাড়গুলো ভেঙে ফেলি। হকিস্টিক দিয়ে পিটিয়ে পা দুটো ভেঙে দিই তোর যাতে কোনদিন বাড়ি থেকে বেরুতে না পারিস। হাত দুটো ভেঙে দিই যাতে কোনদিন টেলিফোন ধরতে না পারিস। তোর জিভটাও কেটে দেয়া উচিত যাতে মানুষের সঙ্গে আর কথা বলতে না পারিস।
সেতু একটিও কথা বলল না। চোখের জলে ভাসতে লাগল।
সন্ধ্যারাতে নিজের বেডরুমে মন খারাপ করে শুয়ে আছেন মামুন।
শিলা গিয়েছিলেন মুন্নির রুমে। ফিরে এসে স্বামীকে এভাবে শুয়ে থাকতে দেখে যা বোঝার বুঝে গেলেন। অন্তরঙ্গ ভঙ্গিতে স্বামীর পা মোছালেন তিনি। তার বাহুর কাছটায় হাত রাখলেন। তুমি একটু বেশি ভেঙে পড়েছ।
মামুন হতাশ গলায় বললেন বেশি মানে কী? আমার মনে হচ্ছে আমি একেবারেই শেষ হয়ে গেছি।
এভাবে বল না।
সত্যি। বাবা মার মৃত্যুতেও এতো কষ্ট আমি পাইনি।
তা আসলে ঠিক নয়। মানুষ যখন সে দুঃখটা পায় সেটাকেই বড় করে দেখে।
এরকম কাজ সেতু কেমন করে পারল?
শুধু নিজেকে নিয়ে ভাবলেই এরকম কাজ মানুষ করতে পারে। একবারও আমাদের কথা ওর মনে হল না?
মনে হলে কী আর এরকম কাজ করে? মানুষের নিয়মই এই যে সংসারে বড় হয় যাদের আদরে ভালবাসায় বড় হয় একদিন তাদের দিকেই আর ফিরে তাকায় না। নিজের স্বার্থটাকেই বড় করে দেখে।
এটা কেমন স্বার্থ দেখা?
নিজের পছন্দে বিয়ে করা মানেই তো নিজের স্বার্থ দেখা।
কিন্তু ওই ছোকরাটার খবর আমি নিয়েছি। অতি বাজে পরিবার হতদরিদ্র। ওইটুকু একটা বাড়ি ছাড়া কিছু নেই। কেরানিগিরি করে জীবন চালাতে হবে। আমার বোন হবে কেরানির বউ।
এ কথায় স্বামীর মন খারাপের কথা ভুলে গেলেন শিলা। স্বামীর ঠাট্টা প্রবণতার কথা মনে পড়ল। ফলে নিজের অজান্তেই যেন গলায় এসে তার ভর করল ঠাট্টার সুর। হবে না হয়ে গেছে।
স্ত্রীর এই ভঙ্গিটা পছন্দ করলেন না মামুন। বিরক্ত হলেন। কথাটা বারবার মনে করিয়ে দিচ্ছে।
সঙ্গে সঙ্গে নিজের ভুল বুঝতে পারলেন শিলা। মাথা নিচু করে বললেন সরি।
মামুন বললেন নিজের স্বার্থটাও সেতু বোঝেনি। বুঝলে এরকম জায়গায় নিজেকে জড়াত না। মানুষ সব সময় নিজের ভাল চায়। সেতু কী চাইল?
কেউ কাউকে ভালবাসলে এত নিজের করে বাসে না।
মামুন খর চোখে স্ত্রীর দিকে তাকালেন। চুপ কর। ভালবাসা শব্দটার ওপর আমার ঘেন্না ধরে গেছে।
বাইরে থেকে রানী এক সময় বলল ছোট সাহেব ড্রয়িংরুমে বসে আছে।
মামুন উঠলেন। শিলাকে কিছু না বলে বেডরুম থেকে বেরিয়ে ড্রয়িংরুমে এসে ঢুকলেন।
স্বপন গম্ভীর মুখে বসে আছে।
মামুন তার মুখোমুখি বসলেন। কী হয়েছে?
স্বপন থমথমে গলায় বলল প্রচণ্ড রাগ হচ্ছে আমার। ওকে মেরে ফেলতে ইচ্ছে করছে।
রাগারাগি করে লাভ নেই।
তাহলে কী করব? হুজুর হুজুর করব ওকে?
মামুন কথা বললেন না।
স্বপন বলল ভাইয়া আজ তোমাকে কিছু কথা আমি না বলে পারছি না। তোমার অতিরিক্ত আদরে এতোটা বখে যাওয়ার সাহস পেয়েছে সেতু। বোনকে আদরেরও একটা সীমা থাকে যেই সীমাটা তোমার ছিল না। তীক্ষ্ণ চোখে স্বপনের দিকে তাকালেন মামুন তোর ছিল? তুই কি সেতুকে কম আদর করেছিস?
তোমার মতো করিনি।
সেতুর কথা একা বলছিস কেন? তোকেই কি কম আদর করেছি আমি! বড় ভাই পিতার মতো। তোদের দুজনকে পিতার স্নেহে বড় করেছি আমি।
তা অস্বীকার করছি না।
তাহলে আমার অপরাধটা কোথায়? আমার দায়িত্ব ছিল তোদেরকে ভালবেসে বড় করা। আমি তা করেছি। বড় হয়ে তুই যদি আমার বুকে ছুরি মেরে দিস তাহলে আমার কী করার থাকে!
এসব ইমোশনাল কথা বলে লাভ নেই। এখন কী করবে কীভাবে এটা সামাল দেবে তাই বল।
এখন কিছুই করতে চাইছি না।
মানে?
তোর চেয়ে রাগ আমারও খুব কম নয়। কিন্তু রাগের মাথায় আমি কিছু করব না। তাহলে ভুল হবে। কয়েকটা দিন যাক রাগটা একটু কমে আসুক। তারপর যা করার করব।
তার মানে এখন হাত পা গুটিয়ে বসে থাকব?
এছাড়া কিছু করার নেই।
একটু থেমে মামুন বললেন কিছু করার নেই কথাটা ঠিক নয়। আছে।
কী আছে বল।
আমি তোর ভাবীকে বলে দেব তুইও রেখাকে বলবি সেতুর দিকে খেয়াল রাখতে আরও কিছু কী করতে হবে তোর ভাবী সেসব করবে।
ঘণ্টাখানেক পর শিলা এসে ঢুকলেন সেতুর রুমে।
সেতু শুয়েছিল। শিলাকে দেখে উঠে বসল।
শিলা কোনও ভণিতা করলেন না। রুক্ষ গলায় বললেন তোমাকে কিছু বলতে এসেছি। কথাগুলো আমার নয় তোমার ভাইদের। মন দিয়ে শুনবে। নাম্বার ওয়ান এখন থেকে বাড়ির বাইরে তুমি যেতে পারবে না। নিষেধ। টু টেলিফোন ধরতে পারবে না। নিষেধ। থ্রি কোনও রকমের চালাকি কিংবা অন্য কিছু করলে আমাদের সাথে তোমার কোনও সম্পর্ক থাকবে না। ফিরে এলেও আমরা তোমাকে আর চিনব না।
সিনেমার রাগী মহিলাদের ভঙ্গিতে বেরিয়ে গেলেন শিলা। সেতু অসহায় চোখে তাকিয়ে রইল। চোখ দুটো জলে ভরে গেছে তার।
ভাই ভাবীর বেডরুমের সামনে দাঁড়িয়ে শুভ বলল ভাবী আসব?
রুমে সুরমা একা! শুভর গলা শুনে বলল আয়।
শুভ ভেতরে ঢুকল।
এক পলক দেবরের দিকে তাকিয়ে সুরমা বলল বস!
শুভ বসল না। চিন্তিত গলায় বলল তোমার সঙ্গে একটু কথা বলা দরকার।
তীক্ষ্ণ চোখে শুভর মুখের দিকে তাকাল সুরমা। কী হয়েছে? তোকে এমন দেখাচ্ছে। কেন? সেতুকে নিয়ে কোনও ঝামেলা হয়েছে?
শুভ মাথা নাড়ল।
সুরমা উতলা গলায় বলল কী হয়েছে?
ওকে বাড়ি থেকে বেরুতে দিচ্ছে না ফোন ধরতে দিচ্ছে না।
আর?
দোলনকেও ঐ বাড়িতে যেতে মানা করা হয়েছে।
এবার উল্কণ্ঠা যেন একটু কমলো সুরমার। বলল প্রথম প্রথম এরকমই হয়। ঠিক হয়ে যাবে।
কিন্তু আমার খুব নার্ভাস লাগছে।
নার্ভাস লাগার কিছু নেই।
সেতুর ছোট ভাইটা খুব রাগী।
তাতে কী? সেতু নিজে যদি ঠিক থাকে তাহলে কেউ কিছু করতে পারবে না।
কিন্তু এভাবে কতদিন?
কিছুদিন তো যাবেই।
সেতুর সাথে দেখা হবে না কথা হবে না।
আপাতত না হোক।
কিন্তু কতদিন ওর সাথে কথা না বলে থাকব আমি কতদিন দেখা না করে থাকব?
মনে হয় না বেশিদিন।
ভাবী আমার খুব কষ্ট হচ্ছে।
সুরমা সুন্দর করে হাসল। ভালবাসার জন্য এই কষ্ট করতেই হবে। হাত ধরে নিজের পাশে শুভকে বসাল সুরমা। শোন তুই চাকরি বাকরির কথা বলেছিস শুনে তোর ভাই কিন্তু চিন্তিত হয়ে গেছেন। তুই একটু সাবধানে থাকিস।
শুভ অবাক হল। সাবধানে থাকব কেন?
যে রকম মন খারাপ করে ঘুরছিস যে কেউ দেখে তোকে নিয়ে চিন্তিত হবে।
শুভ একটা দীর্ঘশ্বাস ফেলল। ব্যাপারটা ঠিকঠাক না হওয়া পর্যন্ত মন আমার ভাল হবে না।
মালা ছুটে এসে বলল তিনটি চিঠির জবাব আসেনি জানিস দুসপ্তাহ ধরে ফোনও করে না।
শুভ কোনও কথা বলল না। নিজের বিছানায় যেমন শুয়েছিল শুয়ে রইল।
মালা বলল একটা ফ্যাক্স নাম্বারও আছে এই ফুলস্কেপের পৃষ্ঠা আমেরিকায় ফ্যাক্স করতে কতো লাগে রে?
শুভ নির্বিকার গলায় বলল জানি না তুই এখন যা।
তুই শব্দটা শুনে আঁতকে উঠল মালা। চোখ কপালে তুলল মালা তুই আমাকে তুই করে বলছিস কেন?
এবার বিরক্ত হল শুভ। আমার ইচ্ছে হয়েছে বলেছি। যা ভাগ!
সাথে সাথে ঠোঁট উল্টাল মালা। ইস্ ঢং! দাঁড়া এক্ষুণি গিয়ে মাকে বলছি।
যা বল গিয়ে। যা।
কিন্তু মায়ের কাছে আসার আগে চোখটা একটু ভিজিয়ে নিলো মালা। কাঁদতে কাঁদতে এল।
ডাইনিং টেবিলের সামনে দাঁড়িয়ে পেয়ালা প্লেট গোছাচ্ছিলেন মা। মালাকে দেখে। অবাক হলেন। কাঁদছিস না কি? কী হয়েছে?
মালা নাকের জলে চোখের জলে একাকার হয়ে বলল তোমার ছোট ছেলে
কথা শেষ হওয়ার আগেই গম্ভীর গলায় মা বললেন কথা ঠিক মতো বল। আমার ছোট ছেলে মানে? আমার ছোট ছেলে তোর কী হয়?
আঁচলে চোখ মুছল মালা। হয়ত ভাইই ছোট ভাই কিন্তু ব্যবহার করে পরের মতো।
ভণিতার দরকার নেই। কী হয়েছে তাই বল।
একটা কথা বলতে গেছি তুই তোকারি শুরু করল। বড় বোনের সাথে কেউ এমন করে?
তুই বা যখন তখন ওর কাছে যাস কেন? কথায় কথায় যখন এত কান্না পায় তখন
একথা শুনে কান্না ভুলে মালা একেবারে তেড়িয়া হয়ে উঠল। তুমি কেমন মা? তোমার কাছে এলাম বিচার দিতে আর তুমি উল্টো আমাকেই বকছ? আমি আজই আমেরিকায় ফোন করব। এই বাড়িতে আমি আর থাকব না।
শুনে মাও রাগলেন। না থাকলে তো বেঁচেই যাই। তুই যে রুমটা দখল করে আছিস ওটা ভাড়া দিলে কমপক্ষে দেড় হাজার টাকা পাব।
মালা ঠোঁট উল্টাল। ইস দেড় হাজার টাকা।
তারপর নিজের রুমের দিকে পা বাড়াল।
মা বললেন শোন।
মালা দাঁড়াল।
আমেরিকায় ফোন করতে হলে কার্ডফোন থেকে করবি। খবরদার এই বাড়ি থেকে ফোন করবি না।
মালা মুখ ঝাঁপটে বলল কার্ডফোন থেকেই করব। তোমাদের ফোন থেকে করব না।
মালা চলে যাওয়ার পর হাতের কাজ ফেলে রেখেই শুভর রুমে এসে ঢুকলেন মা। কী ব্যাপার কী?
শুভ যেন কিছুই জানে না এমন ভঙ্গিতে বলল কী?
মালার সঙ্গে ঝগড়া করেছিস কেন?
কে বলল ঝগড়া করেছি?
যেই বলুক কেন করেছিস?
ঝগড়া করিনি তুই করে বলেছি।
কেন?
সব সময় চিঠিপত্র নিয়ে ঘ্যানঘ্যানানি ভাল লাগে না।
মুখ সামলে কথা বল। কীসের ঘ্যানঘ্যানানি? বড় বোনের কথাকে কেউ ঘ্যানঘ্যানানি বলে?
আমার মেজাজ খুব খারাপ হয়ে আছে মা। যত কথা বলবে মেজাজ তত খারাপ হবে। তারচে তুমি এখন যাও। যা বলার পরে বল।
এ কথায় খুবই রেগে গেলেন মা। কী আমাকেও চলে যেতে বলছিস? এত বড় সাহস তোর? এই কোন লাটবাহাদুর হয়ে গেছিস তুই? যত বড় মুখ নয় তত বড় কথা! এক থাপ্পড় মারব।
এবার আস্তেধীরে বিছানা থেকে নামল শুভ। আলনা থেকে শার্ট নিয়ে পরল। ঠিক আছে তুমি থাক আমিই বরং বাড়ি থেকে বেরিয়ে যাই।
দরজার দিকে এগিয়ে গেল শুভ।
মা বললেন পারলে চিরতরে চলে যা। তোর মুখ যেন আমার আর দেখতে না হয়। শুভ আর কথা না বলে বেরিয়ে গেল।
